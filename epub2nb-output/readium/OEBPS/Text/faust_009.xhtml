<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>faust-6</title>
		<link href="../Styles/idGeneratedStyles.css" rel="stylesheet" type="text/css"/>
	</head>
	<body id="faust-6" xml:lang="cs-CZ" xmlns:xml="http://www.w3.org/XML/1998/namespace">
		<div class="_idGenObjectStyleOverride-1">
			<p id="_idParaDest-6" class="MLP_uroven3_nadpis ParaOverride-1">Noc</p>
			<p class="MLP_scenicke_poznamky ParaOverride-4">Vysoko klenutý, úzký gotický pokoj.<br/>FAUST neklidně na své židli před pulpitem.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ach, s&nbsp;právy filosofii<br/>a&nbsp;medicínu jsem studoval<br/>a&nbsp;také theologií<br/>já pohříchu se prokousal&nbsp;—<br/>a&nbsp;teď tu, blázen, stojím, žel,<br/>a&nbsp;ani za mák jsem nezmoudřel.<br/>Titul majstra, ba doktora mám,<br/>vodím křížem a&nbsp;sem a&nbsp;tam<br/>své žáky za nos po deset let&nbsp;—<br/>a&nbsp;dovedu jedno jen povědět:<br/>je nemožné, bychom cokoli znali!<br/>Tím hořem se mi srdce spálí.<br/>Sic chytřejší jsem než ti hňupi doctores,<br/>škrabáci, kněžouři et professores,<br/>z&nbsp;pochyb a&nbsp;svědomí nemám já strázně,<br/>z&nbsp;dábla a&nbsp;pekla necítím bázně,<br/>však zato se trmácím pořád v&nbsp;smutku,<br/>nenamlouvám si, že znám co vskutku,<br/>nenamlouvám si, že poučovat<br/>dovedu lidi či polepšovat.<br/>Jsem bez statku, jsem bez jmění<br/>a&nbsp;svět mne nezná, necení&nbsp;—<br/>tak ani pes by nežil dál!<br/>A&nbsp;tak jsem se na vědu magie dal,<br/>zda by mi duchů zjev a&nbsp;ret<br/>nejeden taj moh povědět,<br/>bych nemusil v&nbsp;potu tváře víc<br/>o&nbsp;věcech mluvit, z&nbsp;nichž neznám nic,<br/>abych to všechno vyzvěděl,<br/>jaký je světa vnitřní tmel,<br/>abych všech životů semena zočil<br/>a&nbsp;za pouhé slovo je nezašantročil.</p>
			<p class="MLP_verse_drama ParaOverride-1">Ó, na mou bídu naposled,<br/>ty kdybys, ouplňku můj, shléd,<br/>jenžs o&nbsp;půlnoci tolikrát<br/>zde u&nbsp;pultu mne vídal stát,<br/>nad haldou papírů a&nbsp;knih,<br/>truchlivý druhu, bys mne stih!<br/>Ach, kéž bych tam, kde hor je štít,<br/>směl ve tvém milém světle jít,<br/>s&nbsp;duchy se vznášet kol strží a&nbsp;skrytů,<br/>po lukách vlát v&nbsp;tvém šerosvitu,<br/>vědění setřást kouř, ten čpavý,<br/>a&nbsp;v&nbsp;rose tvé se napít zdraví!</p>
			<p class="MLP_verse_drama ParaOverride-1">Běda, jsem ještě v&nbsp;tom vězení,<br/>v&nbsp;proklatě ztuchlém sklepení,<br/>kam se i&nbsp;sluníčko lámá mdle<br/>skrz malované tabule?<br/>Knihy v&nbsp;té kobce kol a&nbsp;kol,<br/>ve vetchých listech hlodá mol,<br/>až pod klenutí po stěnách<br/>načouzen papír, leží prach;<br/>pouzdra, sklínky a&nbsp;sklenice;<br/>nástrojů plné police,<br/>veteš, co zanechal pra-praděd&nbsp;—<br/>to je tvůj svět, to se zove svět!</p>
			<p class="MLP_verse_drama ParaOverride-1">A&nbsp;ptáš se ještě, proč jak v&nbsp;past<br/>je lapeno to srdce tvé,<br/>proč nevysvětlitelná strast<br/>ti všechen život z&nbsp;prsou rve?<br/>Ne příroda, ne živý dech,<br/>ne svět, jejž bůh ti ráčil dát:<br/>kol tebe v&nbsp;plesnivých těch zdech<br/>je kostlivec a&nbsp;zvěře hnát!</p>
			<p class="MLP_verse_drama ParaOverride-1">Ó vzhůru! utec! pryč a&nbsp;ven!<br/>A&nbsp;tato kniha záhadná,<br/>kdys Nostradamem napsaná,<br/>zda nestačí ti průvodem?<br/>Z&nbsp;ní můžeš poznat oběh hvězd,<br/>a&nbsp;příroda-li mistrem jest,<br/>v&nbsp;tvém nitru se to rozhoří,<br/>kterak duch s&nbsp;duchem hovoří.<br/>Je marno myslí neplodnou<br/>posvátné črty vykládat.<br/>Vy duchové, vy nade mnou,<br/>musíte odpověď mi dát!</p>
			<p class="MLP_scenicke_poznamky ParaOverride-3">Rozevře knihu a&nbsp;spatří znamení makrokosmu.</p>
			<p class="MLP_verse_drama ParaOverride-1">Och, rozkoše, jež do mých smyslů všech<br/>zde při tom pohledu mi pronikáte!<br/>Já v&nbsp;žilách, nervech cítím nový žeh,<br/>znám náhlé štěstí, vroucí, mladé, svaté!<br/>Zda byl to bůh, kdo psal to znamení,<br/>jímž tajemně se odhalily<br/>všech živlů nejskrytější síly,<br/>jímž v&nbsp;nitru zmlká všechno běsnění<br/>a&nbsp;slasti v&nbsp;bědnou hruď se vlily?<br/>Či já jsem bůh? Ó jas, jejž zřím!<br/>V&nbsp;ty čisté runy oko zírá,<br/>zří, kterak příroda se tvůrčí rozevírá.<br/>Teď mudrcovu slovu rozumím:<br/>„Vstup k&nbsp;říši duchů zasut není.<br/>Tvůj duch je slep, smrt v&nbsp;prsou tvých.<br/>Své lidské srdce bez prodlení<br/>svlaž, učni, v&nbsp;jitřních červáncích!“</p>
			<p class="MLP_scenicke_poznamky ParaOverride-3">Prohlíží znamení.</p>
			<p class="MLP_verse_drama ParaOverride-1">Jak všechno, vše se v&nbsp;celek tká,<br/>jak jedno v&nbsp;druhém žije, hrá!<br/>Stoupají andělé a&nbsp;sestupují,<br/>a&nbsp;z&nbsp;ruky v&nbsp;ruku zlatá vědra plují.<br/>Myrhou peruti voní,<br/>k&nbsp;zemi se schvívají, v&nbsp;zemi se vrývají,<br/>a&nbsp;proletováno, údery křídel srdce vesmíru zvoní!</p>
			<p class="MLP_verse_drama ParaOverride-1">To divadlo! Však divadlo jen, žel!<br/>Bezmezná přírodo, já chytit bych tě chtěl,<br/>leč, ňadra vy, kde nad vámi se nahnu,<br/>z&nbsp;nichž země i&nbsp;nebe své mléko má,<br/>vy, k&nbsp;nimž se tlačí prsa mdlá&nbsp;—<br/>jste zdroj, jste křísící, a&nbsp;já tu zprahnu!</p>
			<p class="MLP_scenicke_poznamky ParaOverride-3">Obrátí nevrle několik listů a&nbsp;spatří znamení ducha země.</p>
			<p class="MLP_verse_drama ParaOverride-1">Jak jinak tímto znamením jsem jat!<br/>Ty, tys mi blíž, ó duchu země;<br/>již stoupá výš má síla ve mně,<br/>již jsem jak novým vínem vzňat.<br/>Mám odvahu, bych v&nbsp;světě zkusil štěstí,<br/>pozemskou slast i&nbsp;všechen bol chci nésti,<br/>chci s&nbsp;nečasem a&nbsp;vichřicí se rvát,<br/>a&nbsp;loď-li praská, v&nbsp;bouři nezoufat.<br/>Nade mnou roste mrak.<br/>Měsíc se ukrývá.<br/>Má lampa rudne! A&nbsp;dým!<br/>Červené paprsky nad hlavou mi srší.<br/>Z&nbsp;klenby velebné vání<br/>dýchá&nbsp;— a&nbsp;hmatá po mně.<br/>Cítím tě blíž a&nbsp;blíž,<br/>duchu, jejž volal jsem.<br/>Projev se již!<br/>Škube to v&nbsp;srdci mém.<br/>Všechen můj pud<br/>k&nbsp;novému víru a&nbsp;citu je vzdmut.<br/>Své srdce tobě cele vzdáno cítím.<br/>Ty musíš, musíš! Nechť to splatím žitím.</p>
			<p class="MLP_scenicke_poznamky ParaOverride-3">Uchopí knihu a&nbsp;vyřkne tajuplné znamení ducha. Vyšlehne rudý pla­men, DUCH se objeví v&nbsp;plameni.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">DUCH</span>:</p>
			<p class="MLP_verse_drama ParaOverride-1">Kdo volá?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span> <span class="MLP_znak_kurziva_11b">(odvraceje se)</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Příliš příšerné…</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">DUCH</span>:</p>
			<p class="MLP_verse_drama ParaOverride-1">Tys na mé sféře dlouho sál,<br/>tys mocně na mne zavolal,<br/>a&nbsp;teď&nbsp;—</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Ach, nesnesu tě, ne!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">DUCH</span>:</p>
			<p class="MLP_verse_drama ParaOverride-1">Bez dechu prosíš, by směls mne zhlédnout,<br/>chceš slyšet můj hlas, chceš vidět mou líc.<br/>Já mocnému jdu zaklínání vstříc&nbsp;—<br/>Jsem tu! A&nbsp;ty&nbsp;— Teď zřím tě blednout?<br/>Ty, člověk nadčlověk! Kde duše tvé je hlas?<br/>Kde hruď, jež v&nbsp;sobě svět si stvořila<br/>a&nbsp;hýčkala jej, hřála, nosila,<br/>až vzedmula se k&nbsp;duchům: mezi nás?<br/>Kde, Fauste, jsi? Ty, jehož křik mi zněl,<br/>jenžs na mne ze vší síly dorážel?<br/>Sotva můj dech že na tě sáh,<br/>jak červ se svíjíš v&nbsp;hlubinách,<br/>v&nbsp;bojácně ušlápnutém chvění!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Tvé tváři couvnout z&nbsp;plamene?<br/>Jsem Faust! Já tvého jsem plemene.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">DUCH</span>:</p>
			<p class="MLP_verse_drama ParaOverride-1">Prouděním života, vichrem dění,<br/>vzhůru a&nbsp;dolů a&nbsp;sem a&nbsp;tam<br/>vám a&nbsp;tkám<br/>zrození&nbsp;— hrob —<br/>věčný oceán,<br/>ohnivé vání,<br/>kolotání a&nbsp;proměňování.<br/>Tak času jsem tkadlec, tak hrčí můj stav,<br/>a&nbsp;tkám&nbsp;— tkám božstva živoucí háv.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ty, širým světem jenž tkáš a&nbsp;vláš,<br/>ty dělný duchu, jak spřízněni jsme!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">DUCH</span>:</p>
			<p class="MLP_verse_drama ParaOverride-1">Duchu se rovnáš, jejž chápat znáš,<br/>ne mně! <span class="MLP_znak_kurziva_11b">(Zmizí.)</span></p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span> <span class="MLP_znak_kurziva_11b">(hroutí se na zemi)</span>:</p>
			<p class="MLP_verse_drama ParaOverride-1">Tobě ne!<br/>A&nbsp;komu?<br/>Já, obraz božstva,<br/>a&nbsp;ani tobě ne!</p>
			<p class="MLP_scenicke_poznamky ParaOverride-3">Klepe se na dveře.</p>
			<p class="MLP_verse_drama ParaOverride-1">Ó hrůzo, vím, to je můj bakalář.<br/>Teď ještě hloub sám do sebe se řítím.<br/>Ach běda, že tu sílu vidin<br/>mi zkazí tichošlápský slovíčkář!</p>
			<p class="MLP_scenicke_poznamky ParaOverride-4">Vstupuje WAGNER v&nbsp;županu a&nbsp;noční čepici, s&nbsp;lampou v&nbsp;ruce.<br/>FAUST se mrzutě obrátí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">WAGNER</span>:</p>
			<p class="MLP_verse_drama ParaOverride-1">Odpusťte, slyším deklamovat!<br/>Vy jste as řeckou tragédii čet.<br/>V&nbsp;tom umění já chtěl bych profitovat,<br/>jak toho žádá dnešní svět.<br/>A&nbsp;lze prý nejlíp doporučit,<br/>že faráře má komediant učit.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ba, je-li farář hercem z&nbsp;komedie,<br/>jak se to arci občas přihází.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">WAGNER</span>:</p>
			<p class="MLP_verse_drama ParaOverride-1">Když člověk ve své studovně si žije,<br/>když sotva ve svátek, ach, vychází,<br/>když svět jen skrze dalekohled vidí,<br/>to dialektikou se špatně řídí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Co není v&nbsp;citu, marně se to shání.<br/>Z&nbsp;duše se vám to musí drát,<br/>by v&nbsp;nadšení a&nbsp;v&nbsp;rozkochání<br/>posluchač za srdce byl jat.<br/>Seďte jen, lepte, příštipkařte,<br/>odvar si nechte na várku,<br/>z&nbsp;odpadků ducha kaši vařte,<br/>do zlatých dujte oharků&nbsp;—<br/>děti a&nbsp;opice omráčíte,<br/>když téhle stravy se vám chce:<br/>však se srdcem srdce nespojíte,<br/>vám-li to nejde od srdce.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">WAGNER</span>:</p>
			<p class="MLP_verse_drama ParaOverride-1">Leč teprv přednes dělá řečníka;<br/>cítím, co vše mi ještě uniká.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Jen poctivého zisku dbal<br/>a&nbsp;rolničkami necinkal!<br/>Věci, kde smysl s&nbsp;jádrem jsou,<br/>se bez umění přednesou;<br/>jen opravdově-li to bodá,<br/>však se už slovo vždycky podá!<br/>To oslnivé vaše řečnění<br/>odpadky lidstva načechrá a&nbsp;líčí,<br/>leč prázdné je jak vítr v&nbsp;jeseni,<br/>když svistí mhou a&nbsp;suchým listím fičí!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">WAGNER</span>:</p>
			<p class="MLP_verse_drama ParaOverride-1">Jeť dlouhé umění<br/>a&nbsp;krátké naše žití!<br/>Mně bývá při kritickém snažení,<br/>jako bych v&nbsp;sázku dával živobytí.<br/>Co po těch pramenech se napachtíme,<br/>z&nbsp;nichž proud by znalostí se vyřinul!<br/>A&nbsp;než jsme cesty sotva půl,<br/>my chudáci už ducha vypouštíme.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Což v&nbsp;pergamenu jsou ty svaté zdroje,<br/>z&nbsp;nichž doušek věčný mír ti dá?<br/>Ne, navždy zbudeš bez úkoje,<br/>když z&nbsp;tebe, z&nbsp;tebe netryská.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">WAGNER</span>:</p>
			<p class="MLP_verse_drama ParaOverride-1">Odpusťte, zřím v&nbsp;tom takou krásu,<br/>přesazovat se v&nbsp;ducha časů,<br/>vidět, jak před námi kdys moudrý smýšlel muž<br/>a&nbsp;že tak daleko my dotáhli to už.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ba, převysoko, k&nbsp;hvězdám až!<br/>Minulé časy, přítelíčku,<br/>nám knihou jsou na sedm klíčků.<br/>A&nbsp;tenhleten „duch časů“ váš,<br/>to pánů vlastní duch je asi,<br/>v&nbsp;němž zrcadlí se zašlé časy.<br/>Člověk by utek, na mou věru,<br/>kvelb je to, kumbál, zneřáděná spíž,<br/>pomluv je tam jak špíny v&nbsp;džberu;<br/>poučná rytírna to nanejvýš,<br/>kde panáci a&nbsp;loutky vystupují<br/>a&nbsp;mravnostně své fráze papouškují.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">WAGNER</span>:</p>
			<p class="MLP_verse_drama ParaOverride-1">Leč každý by přec poznal rád,<br/>co duch, co svět, co lidem dáno věnem.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">To se vám řekne, poznávat!<br/>Kdo troufá si zvát věci pravým jménem?<br/>Těch nemnoho, co něco poznali<br/>a, hloupě dost, svou víru, v&nbsp;dálku zřící,<br/>svůj cit, své srdce luze rozdali,<br/>vždy přišlo na kříž nebo na hranici.<br/>Je pozdní noc. Já se vám omlouvám.<br/>Musíme na příště to schovat.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">WAGNER</span>:</p>
			<p class="MLP_verse_drama ParaOverride-1">Až do rána chtěl naslouchat bych vám<br/>a&nbsp;poučeně s&nbsp;vámi disputovat.<br/>Však zítra, v&nbsp;prvý svátek Velkonocí,<br/>snad to či ono budu ptát se moci.<br/>Já věru horlivě jsem nad knihami seděl;<br/>ač mnoho vím, přec všechno rád bych věděl.</p>
			<p class="MLP_scenicke_poznamky ParaOverride-3">Odejde.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Zda také tomuhle kdy naděj zajde!<br/>Lpí na vnější jen slupce napořád,<br/>chce při kopání přijít na poklad<br/>a&nbsp;raduje se, žížaly když najde.</p>
			<p class="MLP_verse_drama ParaOverride-1">Smí, kde jsem slyšel křídla duchů vát,<br/>takový človíček tu mluvit ke mně?<br/>A&nbsp;přec ti dík buď tentokrát,<br/>nejubožejší ze všech synů země!<br/>Vždyť tys mne ze zoufalství vyprostil,<br/>když jsem se hrůzou v&nbsp;bezvědomí řítil.<br/>Ten zjev tak olbřímího růstu byl,<br/>že jsem se dvojmo trpaslíkem cítil.</p>
			<p class="MLP_verse_drama ParaOverride-1">Já, obraz božstva! jenž se věčnem zpil<br/>a&nbsp;zíral z&nbsp;očí, v&nbsp;nichž to nebem blýská,<br/>jenž mnil, že pravdy tvář je zcela blízka,<br/>jenž smrtelníka odhodil —<br/>já, víc než cherub, jenž měl tvůrčí sen,<br/>že živlem pluje nad lidmi a&nbsp;zemí,<br/>že bůh mu krouží krve krůpějemi,<br/>já drzý rouhač&nbsp;— ó, jak pykat je mi!&nbsp;—<br/>teď slovem hromovým jsem rozdrcen.</p>
			<p class="MLP_verse_drama ParaOverride-1">Jak bych ti roven po boku směl státi!<br/>Mně dána sice moc tě přivolati,<br/>však sílu zadržet tě neměl jsem.<br/>Já v&nbsp;blahu chvíle té se ztrácel,<br/>svou malost cítě, velkost svou;<br/>tys, nelítostný, zpět mne skácel<br/>v&nbsp;člověka sudbu mátožnou.<br/>Kým se mám řídit? čeho stříci?<br/>Má mi být vůdcem onen pud?<br/>Ach, skutky našimi, jak strastí sužující,<br/>běh života je zadrhnut.<br/>Duch nechať sebenádherněji vzlétá,<br/>rmut cizí hmoty strhuje ho nám;<br/>jak máme dobro vezdejšího světa,<br/>vše lepší je nám pouhý klam.<br/>Slast jedinečných citů, jíž jsme oživeni,<br/>chřadne a&nbsp;křehne v&nbsp;pozemském tom vření.</p>
			<p class="MLP_verse_drama ParaOverride-1">Dřív obraznosti smělý let se nes,<br/>za věčnem zakrouživ a&nbsp;do vesmíru;<br/>leč těsný prostor postačí mu dnes,<br/>kdy ztroskotalo štěstí v&nbsp;časů víru.<br/>Hned zahnízdí se starost v&nbsp;nitru hrudi,<br/>tam tajné utrpení vzbudí,<br/>zmítá se neklidně a&nbsp;ruší slast i&nbsp;klid,<br/>vždy v&nbsp;nové masky zná se zakuklit,<br/>teď je to dům a&nbsp;dvůr, teď žena nebo děcko,<br/>teď oheň, voda, nůž a&nbsp;jed;<br/>před vším, co neraní, se musíš chvět<br/>a&nbsp;opláčeš, i&nbsp;neztratíš-li, všecko.<br/>Bohům se nerovnám! to cítím v&nbsp;hlubinách!<br/>Jen červu, který zarývá se v&nbsp;prach,<br/>je prachem živ a&nbsp;prach jen polyká,<br/>než rozšlápne ho noha poutníka!</p>
			<p class="MLP_verse_drama ParaOverride-1">Zda prach to není, co mi úží svět<br/>a&nbsp;ze stěn snáší se a&nbsp;z&nbsp;polic dolů?<br/>To haraburdí starobylých tret!<br/>Být zamotán zde v&nbsp;plísni molů!<br/>Zde, co mi chybí, nalézt mám?<br/>Zas mám se poučovat samou knihou,<br/>že šťastně živ byl člověk tu a&nbsp;tam<br/>a&nbsp;všude lidé lkali pod svou tíhou?<br/>Co se mi šklebíš, dutá lebko ty?<br/>že v&nbsp;mozku mém, jak v&nbsp;tvém, to plálo kalně,<br/>že jasu nedošlas, jen mlh a&nbsp;temnoty,<br/>pud za pravdou že též tě zaved žalně?<br/>Tupíš mne arci, tupé nářadí,<br/>vy kola, válce, hřebeny a&nbsp;páky:<br/>u&nbsp;brány byl jsem a&nbsp;vy klíčem k&nbsp;ní;<br/>ač křivý máte zub, přec nepohnete háky.<br/>Záhadná, nechť i&nbsp;den se dní,<br/>příroda nenechá svůj šlář si vzíti;<br/>a&nbsp;co tvým smyslům sama nezjeví,<br/>šroubem ni heverem z&nbsp;ní nelze vypáčiti.<br/>Ty, stará veteši, tu civíš jen,<br/>žes otci a&nbsp;ne mně dřív sloužívala.<br/>Ty, starý svitku, dráždíš, začouzen,<br/>od dob, co nad pultem tu lampa čoudívala.<br/>Kdybych to všechno radš byl promarnil,<br/>než aby mě to v&nbsp;potu zadusilo!<br/>Cos po svých otcích podědil,<br/>to získej, by to tvoje bylo.<br/>Co stvoří pro sebe, v&nbsp;tom užitek je chvil;<br/>je přítěží, čeho se neužilo.</p>
			<p class="MLP_verse_drama ParaOverride-1">Však co tak silně mne tam k&nbsp;tomu místu táhne?<br/>Což ona lahvička je magnet pro můj zrak?<br/>Jako když v&nbsp;tmavém lese měsíc na mne sáhne,<br/>pojednou mile mi a&nbsp;světle tak.</p>
			<p class="MLP_verse_drama ParaOverride-1">Má fiólo, má jediná, ty drahá,<br/>po níž teď pobožně má ruka sahá!<br/>Člověka vtip i&nbsp;um já v&nbsp;tobě ctím.<br/>Souhrne šťáv, jež sladce uspávají,<br/>výtažku sil, jež usmrcovat znají,<br/>buď svému mistru lékem laskavým.<br/>Sotva tě vidím, bolest má je tišší,<br/>beru tě v&nbsp;dlaň a&nbsp;smírněj prsa dýší,<br/>jek příboje již zkrot a&nbsp;šumí jen:<br/>Plavím se v&nbsp;dálku po širokém moři,<br/>zrcadlo vln mi pod nohama hoří,<br/>a&nbsp;k&nbsp;novým břehům láká nový den.</p>
			<p class="MLP_verse_drama ParaOverride-1">Na vzdušných perutech se z&nbsp;nebe sklání<br/>ohnivý vůz sem ke mně! Hotov jsem,<br/>éterem nést se v&nbsp;strmém vzeplouvání<br/>za čistým činem k&nbsp;jiným oblastem.<br/>Vznešený život! Božské povzlétnutí!<br/>Ty, prve červ, a&nbsp;tato slast je tvá!<br/>Ba, odervi se v&nbsp;rychlém rozhodnutí<br/>od slunce, které pozemšťanům plá.<br/>Jen vzchop se, vyraz dokořán tu bránu,<br/>u&nbsp;níž kdekdo se krčí, nebohý.<br/>Chtěj skutkem skutečnost mít prokázánu,<br/>že muž by necouv ani před bohy,<br/>že by se nechvěl před chmurnou tou slují,<br/>kde obraznost zří ty, kdo proklati,<br/>a&nbsp;k&nbsp;tomu jícnu, nad nímž dují<br/>všech pekel plameny, se neboj prodrati,<br/>k&nbsp;poslední chůzi stroj se bez tesknoty<br/>a&nbsp;vplynout sílu měj, a&nbsp;byť i&nbsp;do nicoty!</p>
			<p class="MLP_verse_drama ParaOverride-1">Tak sestup, čistá misko křišťálová,<br/>ven z&nbsp;obalu, který tě, vetchý, chová,<br/>já na tě nemyslil už drahně let.<br/>Tys při slavnostech otců zářívala,<br/>tys hosty žertem dařívala,<br/>druh druhovi když přípitkem tě zved.<br/>Tvůj křišťál, vyzdobený kresbami,<br/>k&nbsp;nimž, nežli na doušek jej povyprázdnil,<br/>piják vždy vhodný veršík zbásnil,<br/>teď noci mládí připomíná mi.<br/>Já sousedovi nepodám tě nyní,<br/>vykládat nebudu, co památnou tě činí.<br/>Toť jiný mok! Lze rychle zpít se jím.<br/>Táž ruka svařila tě, táž tě zvedá,<br/>ty šťávo, jež se třpytíš, hnědá;<br/>tím douškem, jenž se opakovat nedá,<br/>v&nbsp;slavnostním přípitku já jitru připíjím.</p>
			<p class="MLP_scenicke_poznamky ParaOverride-4">Přiloží misku k&nbsp;ústům.<br/>Znění zvonů a&nbsp;sborový zpěv.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SBOR ANDĚLŮ</span>:</p>
			<p class="MLP_verse_drama ParaOverride-1">Kristus vstal z&nbsp;hrobu!<br/>Člověče, vesel buď!<br/>Útěchou naplň hruď,<br/>vstalť jest, kdo sejme rmut,<br/>hříchy a&nbsp;zlobu.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Jak temný zvuk a&nbsp;jaký bílý tón<br/>od úst mi pohár mocně odtrhuje!<br/>Což hluboký ten hlas, jímž zvučí zvon,<br/>již Velkonocí příchod ohlašuje?<br/>Vy sbory, zpíváte útěšnou píseň tu,<br/>jež v&nbsp;temnu nad hrobem z&nbsp;andělských tekla rtů<br/>a&nbsp;novou úmluvu nám zaručuje?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SBOR ŽEN</span>:</p>
			<p class="MLP_verse_drama ParaOverride-1">Tělo v&nbsp;hrob klásti<br/>úkolem bylo nám,<br/>vonnou je mastí<br/>napustit bylo tam;<br/>šaty a&nbsp;šátky<br/>čistě byl obvázán.<br/>Ach, když jsme zpátky,<br/>není tu Pán!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SBOR ANDĚLŮ</span>:</p>
			<p class="MLP_verse_drama ParaOverride-1">Spasitel vstal jest!<br/>Zdráv Kristův milenec,<br/>který, ač zkoušen, přec<br/>vytrvav na konec,<br/>odměnu vzal jest.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">S&nbsp;tou písní mocnou, líbeznou,<br/>co, hudbo, chceš v&nbsp;mém živoření?<br/>Tam, rajská, zvuč, kde měkčí lidé jsou.<br/>Já slyším poselství, leč víry ve mně není;<br/>zázrak je víry děcko nejdražší.<br/>K&nbsp;těm sférám nesmím zakroužiti,<br/>z&nbsp;nichž milá novina mi zní;<br/>a přec mě onen tón, mně znám už z&nbsp;dětských dní,<br/>zas nazpět volá, nazpět v&nbsp;žití.<br/>Déšť lásky nebeské se tenkrát lil<br/>a&nbsp;bouřně zulíbal mě v&nbsp;tichu svatvečera,<br/>zvon předtuchou mi kouzlil dění sterá<br/>a&nbsp;s&nbsp;horkou slastí jsem se pomodlil;<br/>nezbadatelný pud, tak sladký,<br/>mě lesem hnal, mě loukou ved,<br/>v&nbsp;pláč roztály mé sny a&nbsp;zmatky,<br/>jak se mi rodil nový svět.<br/>V&nbsp;té písni byla hra i&nbsp;mladé zvěstování,<br/>též svátek jara plesal v&nbsp;ní;<br/>a&nbsp;teď mě zdržuje dětinné vzpomínání,<br/>učinit krok, ten vážný, poslední.<br/>Dál zněte, písně, v&nbsp;nebeské vy kráse,<br/>vytryskl pláč a&nbsp;země má mě zase!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SBOR UČENÍKŮ</span>:</p>
			<p class="MLP_verse_drama ParaOverride-1">On, jenž tu pohřben jest,<br/>překonal chmuru,<br/>vznešeně směl se vznést,<br/>živoucí, vzhůru;<br/>On v&nbsp;slasti vznikání<br/>nově se tvořit jme&nbsp;—<br/>Ach, a&nbsp;my pro lkání<br/>na zemi zbyli zde.<br/>My, kdož ti vzdáni,<br/>budem se v&nbsp;touze třást,<br/>nás, Mistře, ranní<br/>božská tvá slast.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SBOR ANDĚLŮ</span>:</p>
			<p class="MLP_verse_drama ParaOverride-5">Spasitel vstal vám,<br/>okovy smrti střás,<br/>útěchy přál vám,<br/>vykoupil vás.<br/>Vám, kdož ho vzýváte,<br/>dobro kdo konáte,<br/>bratřím jíst dáváte,<br/>na trzích žehnáte,<br/>s&nbsp;bědnými doufáte&nbsp;—<br/>spása je blíže již,<br/>Spasitel blíž!</p>
			<p id="_idParaDest-7" class="MLP_uroven3_nadpis ParaOverride-1">Za branou</p>
			<p class="MLP_scenicke_poznamky ParaOverride-3">Lidé všech stavů vycházejí na procházku.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">NĚKOLIK TOVARYŠŮ</span>:</p>
			<p class="MLP_verse_drama ParaOverride-1">A&nbsp;pročpak vlastně sem?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">JINÍ</span>:</p>
			<p class="MLP_verse_drama ParaOverride-1">Ven k&nbsp;hájovně. Tak rovnou, jděm!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">PRVÍ</span>:</p>
			<p class="MLP_verse_drama ParaOverride-1">To my si raděj vyšlápnem zas k&nbsp;mlýnu.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">JEDEN TOVARYŠ</span>:</p>
			<p class="MLP_verse_drama ParaOverride-1">Radím vám, pojďme k&nbsp;dvorci na vodě.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">DRUHÝ</span>:</p>
			<p class="MLP_verse_drama ParaOverride-1">Ech, tam se hloupou cestou jde.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">DRUZÍ</span>:</p>
			<p class="MLP_verse_drama ParaOverride-1">A&nbsp;ty?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">TŘETÍ</span>:</p>
			<p class="MLP_verse_drama ParaOverride-1">Nu, já se s&nbsp;ostatními šinu.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ČTVRTÝ</span>:</p>
			<p class="MLP_verse_drama ParaOverride-1">Na Hrádek pojďte vzhůru! Nejhezčí<br/>tam holky jsou a&nbsp;pivo nejlepší;<br/>a&nbsp;rvačky zrovna k&nbsp;pohledání.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">PÁTÝ</span>:</p>
			<p class="MLP_verse_drama ParaOverride-1">Tomu se říká kuráž mít,<br/>chceš do třetice ztlučen být?<br/>To bych si dal! Tam? Ani zdání!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SLUŽEBNÁ</span>:</p>
			<p class="MLP_verse_drama ParaOverride-1">Ne, ne, já zpátky se zas k&nbsp;městu dám.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">DRUHÁ</span>:</p>
			<p class="MLP_verse_drama ParaOverride-1">Pojď, vždyť ho jistě najdem u&nbsp;topolů.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">PRVÁ</span>:</p>
			<p class="MLP_verse_drama ParaOverride-1">A&nbsp;co já z&nbsp;toho vůbec mám?<br/>Vy dva se povedete spolu,<br/>jen tebe vezme do kola.<br/>Co zbude na mne? Ani zbla.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">DRUHÁ</span>:</p>
			<p class="MLP_verse_drama ParaOverride-1">Dnes jistojistě není sám,<br/>ten kudrnáč prý taky bude tam.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">STUDENT</span>:</p>
			<p class="MLP_verse_drama ParaOverride-1">Hrome, ty holky! ty se natřásají!<br/>Pojď, bratře, k&nbsp;nim, ať kavalíry mají;<br/>tabáček ostrý, řízné pivíčko<br/>a&nbsp;holka v&nbsp;parádě, to je mé gustíčko.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MĚŠŤANSKÁ DCERKA</span>:</p>
			<p class="MLP_verse_drama ParaOverride-1">No, tihle chlapci dovedou se chovat,<br/>móresy věru nemají!<br/>Mohli by v&nbsp;nejlepších se kruzích pohybovat,<br/>a&nbsp;za služkami běhají!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">DRUHÝ STUDENT</span> <span class="MLP_znak_kurziva_11b">(prvému)</span>:</p>
			<p class="MLP_verse_drama ParaOverride-1">Jen počkej! Vzadu tam ty dvě,<br/>ty vypadají nejpěkněji;<br/>mou sousedkou ta jedna je<br/>a&nbsp;já té dívce vskutku přeji.<br/>Jdou jakby nic a&nbsp;nakonec<br/>s&nbsp;sebou nás vezmou rády přec.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">PRVÝ</span>:</p>
			<p class="MLP_verse_drama ParaOverride-1">Ne, brachu, rád já nenucený jsem.<br/>Pojď, sic ty kůstky pláchnou nám; hrr na ně!<br/>Ruka, jež v&nbsp;týdnu vládne koštětem,<br/>nejlíp tě ze všech polaská v&nbsp;den Páně.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MĚŠŤAN</span>:</p>
			<p class="MLP_verse_drama ParaOverride-1">Mně ten náš purkmistr se líbí čím dál méně.<br/>Teď, co jím je, je troufalejší denně<br/>a&nbsp;město z&nbsp;něho nemá nic.<br/>Vždyť stále zhoršuje se zlořád,<br/>víc poslouchat jen máme pořád<br/>a&nbsp;také klopit čím dál víc.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ŽEBRÁK</span> <span class="MLP_znak_kurziva_11b">(zpívá)</span>:</p>
			<p class="MLP_verse_drama ParaOverride-1">Vy dobří páni, krásné paní<br/>v&nbsp;šatech jak svěží kvíteček,<br/>račte mít se mnou slitování<br/>a&nbsp;darujte mi dáreček!<br/>Kéž dojme vás můj kolovrátek!<br/>Je vesel jen, kdo daruje.<br/>A&nbsp;dnes, kdy pro všechny je svátek,<br/>den úrody kéž pro mne je!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">JINÝ MĚŠŤAN</span>:</p>
			<p class="MLP_verse_drama ParaOverride-1">Nic neznám lepšího v&nbsp;dni nedělní a&nbsp;svátky<br/>než hovor o&nbsp;válečném hlaholu,<br/>když někde u&nbsp;těch Mongolů<br/>jsou samé masakry a&nbsp;zmatky.<br/>U&nbsp;okna stoje, sklenku vypiješ<br/>a&nbsp;vidíš po řece plout pestrých člunů řady;<br/>pak vesele si večer domů jdeš<br/>a&nbsp;medíš si, že mír je u&nbsp;nás tady.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">TŘETÍ MĚŠŤAN</span>:</p>
			<p class="MLP_verse_drama ParaOverride-1">To, pane soused, řeč je taky má.<br/>Bodejť se všechno pomlátilo!<br/>Ať svět je vzhůru nohama!<br/>Jen u&nbsp;nás ostaň to, jak bylo.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">BABKA</span> <span class="MLP_znak_kurziva_11b">(měšťanským dcerkám)</span>:</p>
			<p class="MLP_verse_drama ParaOverride-1">Aj, nastrojené dívčice,<br/>do vás jsou všichni zakoukáni!<br/>Jenom ne tolik pyšnit se!<br/>Však dovedla bych splnit vaše přání.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MĚŠŤANSKÁ DCERKA</span>:</p>
			<p class="MLP_verse_drama ParaOverride-1">Pojď, Rózo! Kartářka! Mně stydno je,<br/>abych se před lidmi s&nbsp;ní vidět dala;<br/>sic na svatého Ondřeje<br/>mi toho mého ukázala&nbsp;— —</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">DRUHÁ</span>:</p>
			<p class="MLP_verse_drama ParaOverride-1">A&nbsp;mně ho ukázala v&nbsp;zrcadle,<br/>byl voják a&nbsp;byl s&nbsp;kamarády;<br/>pořád se točím, jestli jde,<br/>a&nbsp;ne a&nbsp;ne ho potkat tady.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">VOJÁCI</span>:</p>
			<p class="MLP_verse_drama ParaOverride-1">Tvrze, kde hrdé<br/>cimbuří svítí,<br/>panny, jimž v&nbsp;oku<br/>výsměch je zříti,<br/>chtěl bych já vzíti!<br/>Po chrabrých bojích<br/>odměny zvou!</p>
			<p class="MLP_verse_drama ParaOverride-1">Tlampačem naším<br/>hlahol je trouby,<br/>posel to lásky,<br/>posel to zhouby!<br/>To je mi život!<br/>Šturm tam platí.<br/>Panny a&nbsp;tvrze<br/>musí se vzdáti.<br/>Po chrabrých bojích<br/>odměny zvou!<br/>Vojáci dál zas<br/>mašírujou.</p>
			<p class="MLP_scenicke_poznamky ParaOverride-3">FAUST a&nbsp;WAGNER.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Proud ani potok už pod ledem není,<br/>sotvaže pohled jara naň shléd;<br/>v&nbsp;údolí pučí radosti květ;<br/>a&nbsp;mráz, ten staroch, v&nbsp;svém oslabení<br/>do drsných horstev se odbelhal zpět.<br/>Odtamtud, chtěje svůj ústup krýt,<br/>přívalu ledových zrnek on velí<br/>k&nbsp;osení snést se a&nbsp;na pažit.<br/>Slunce však nestrpí nižádné běli,<br/>zrychluje vzrůst a&nbsp;tvoří a&nbsp;blaží,<br/>barvami všechno se oživit snaží;<br/>květy že posud pořídku jsou,<br/>sváteční lidé jsou náhradou.&nbsp;—<br/>Jen se obrať a&nbsp;pohlédni<br/>z&nbsp;těchto vršků na městské zdi.<br/>Z&nbsp;dutého otvoru černých vrat<br/>pestré hemžení vidíš se drát.<br/>Všichni se sluní, rozradováni;<br/>slaví dnes Páně zmrtvýchvstání,<br/>neboť k&nbsp;životu vstali sami,<br/>z&nbsp;nizounkých domků a&nbsp;ztuchlých bytů,<br/>z&nbsp;pout, v&nbsp;něž je zajaly cechy a&nbsp;krámy,<br/>z&nbsp;dusného tlaku stříšek a&nbsp;štítů,<br/>z&nbsp;ulic, jež tísnivým zmatkem vřely,<br/>z&nbsp;kostelů noci ctihodné<br/>všichni se dostali na světlo dne.<br/>Hleď, jen hleď, jak zástup ten celý<br/>rychle se rozlil v&nbsp;pole a&nbsp;sad<br/>a&nbsp;jak řeka zšíři a&nbsp;zdéli<br/>veselé loďky musí hnát,<br/>jak, přetížen jsa k&nbsp;ponoření,<br/>odráží poslední už prám.<br/>I&nbsp;ze stezek až při temeni<br/>barevné šátky svítí nám.<br/>Slyš, to už vesnická je chasa,<br/>hotové nebe má tu lid.<br/>I&nbsp;dospělý i&nbsp;dítě jásá:<br/>zde člověk jsem, zde smím jím být!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">WAGNER</span>:</p>
			<p class="MLP_verse_drama ParaOverride-1">Vyjít si, pane doktor, s&nbsp;vámi,<br/>to poctou je, to prospěje.<br/>Však toulat se tu sám, to nechutná mi,<br/>neb všechno surové mi hnusné je;<br/>ty kuželky, to vyhrávání,<br/>ach, k&nbsp;nesnesení je ten řev;<br/>ti lidé řádí jako běsem štváni,<br/>a&nbsp;to je prý radost, to je jim zpěv.</p>
			<p class="MLP_scenicke_poznamky ParaOverride-3">SEDLÁCI pod lípou.</p>
			<p class="MLP_scenicke_poznamky ParaOverride-3">Tanec a&nbsp;zpěv:</p>
			<p class="MLP_verse_drama ParaOverride-1">Ovčák se k&nbsp;tanci vyfintil,<br/>fábor a&nbsp;kytku přišpendlil,<br/>že se až srdce smálo.<br/>Pod lipou se už tlačili<br/>a&nbsp;jako blázni tančili<br/>a&nbsp;juch a&nbsp;hej<br/>a&nbsp;hopsa hejsa hej<br/>to na housličky hrálo.</p>
			<p class="MLP_verse_drama ParaOverride-1">A&nbsp;jak se ovčák přitírá,<br/>už děvče loktem nabírá,<br/>a&nbsp;to mu za to dalo:<br/>To je mi ňáký divný pták,<br/>to je mi pěkný nezdvořák!<br/>A&nbsp;juch a&nbsp;hej<br/>a&nbsp;hopsa hejsa hej&nbsp;—<br/>a&nbsp;to by mi tak hrálo!</p>
			<p class="MLP_verse_drama ParaOverride-1">A&nbsp;sukně kolem lítaly<br/>a&nbsp;všichni kolem hopsali,<br/>až je to rozehřálo.<br/>A&nbsp;točili se, zardělí,<br/>jak v&nbsp;náruči si leželi,<br/>a&nbsp;hopsa hej<br/>a&nbsp;hopsa hejsa hej,<br/>a&nbsp;netiskli se málo.</p>
			<p class="MLP_verse_drama ParaOverride-1">A&nbsp;nech si tu svou dotěrnost,<br/>vždyť vámi, chlapci, holek dost<br/>už napálit se dalo!<br/>Pak dokázal, že přec šla s&nbsp;ním<br/>a&nbsp;od té lípy až tam k&nbsp;nim,<br/>aj hopsa hej<br/>a&nbsp;hopsa hejsa hej<br/>to tydli fidli hrálo.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">STARÝ SEDLÁK</span>:</p>
			<p class="MLP_verse_drama ParaOverride-1">Aj, pane doktor, hezké je,<br/>že se nás neštítíte přec<br/>a&nbsp;mezi sprostý lid sem k&nbsp;nám<br/>přichází velký učenec.<br/>Zde nejkrásnější džbáneček,<br/>v&nbsp;něm čerstvý doušek nesem vám.<br/>Ať nehasí vám žízeň jen,<br/>já vinšuju a&nbsp;zavdávám:<br/>co kapek v&nbsp;něm až k&nbsp;jeho dnu,<br/>tolik vám přidáno buď dnů!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Přijímám, co mi poctou jest,<br/>a&nbsp;opětuji dík a&nbsp;čest.</p>
			<p class="MLP_scenicke_poznamky ParaOverride-3">Lid se shromažďuje v&nbsp;kruhu.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">STARÝ SEDLÁK</span>:</p>
			<p class="MLP_verse_drama ParaOverride-1">To jste si vybral příhodně<br/>a&nbsp;přicházíte v&nbsp;dobrý den.<br/>Vždyť vy jste dřív i&nbsp;za zlých dnů<br/>nám laskavě byl nakloněn.<br/>Leckdo tu stojí, koho kdys<br/>váš otec vykurýroval,<br/>když horkou nemoc vyháněl<br/>a&nbsp;hlízu moru zažehnal.<br/>Též vy jste tenkrát, mladý muž,<br/>chodíval do všech nemocnic,<br/>mrtvol z&nbsp;nich mnoho nosili,<br/>vám neublížilo to nic.<br/>Nám vy jste osvědčoval péči,<br/>vám ten zas, který z&nbsp;výšin léčí!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">VŠICHNI</span>:</p>
			<p class="MLP_verse_drama ParaOverride-1">Zdráv, ochránce, nám buďte dál,<br/>abyste dlouho pomáhal.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ne, tomu na výšinách dík,<br/>onť lékař náš, on pomocník.</p>
			<p class="MLP_scenicke_poznamky ParaOverride-3">Jde s&nbsp;WAGNEREM dále.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">WAGNER</span>:</p>
			<p class="MLP_verse_drama ParaOverride-1">Ó velký muži, jaký to as cit,<br/>žes v&nbsp;lásce u&nbsp;tohoto davu!<br/>Ó, blažen, takovou kdo slávu<br/>smí díkem za své dary mít!<br/>Strkají všichni k&nbsp;hlavě hlavu,<br/>dí otec: „Hleď ho, maličký!“<br/>rej vázne, zmlkly housličky;<br/>jdeš, nadšeně tě špalír ctí,<br/>a&nbsp;vzhůru letí čepice:<br/>div že tě nevzývají klečíce,<br/>jako by kněz šel s&nbsp;hostií.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Kus výše pojď, tam k&nbsp;tomu kameni,<br/>tam odpočinem po svém putování.<br/>Tam zhusta o&nbsp;hladu a&nbsp;v&nbsp;modlení<br/>já sedal v&nbsp;osamělém zadumání.<br/>Má naděj a&nbsp;můj zbožný cit,<br/>můj nářek v&nbsp;zoufalství a&nbsp;vzdoru<br/>na bohu chtěly vynutit,<br/>aby byl konec tomu moru.<br/>Ó, kdybys čet v&nbsp;mém nitru, jakých vin<br/>mi připomínkou zní ten souhlas davu,<br/>jak málo otec a&nbsp;syn<br/>si zasloužili mít tu slávu!<br/>Můj otec poctivec byl obskurní,<br/>jenž přírodu znal ctít i&nbsp;svaté její divy;<br/>on o&nbsp;ní dumal čestný, vrtošivý<br/>a&nbsp;podivínský vztah měl k&nbsp;ní.<br/>V&nbsp;kuchyni černou zavíral se<br/>ve společnosti adeptů<br/>a&nbsp;hnusné šťávy slévat jal se<br/>dle nekonečných receptů.<br/>Tu býval rudý lev, ten ženich smělý,<br/>s&nbsp;lilií družen vlažnou koupelí,<br/>pak po všech komnatách je proháněli,<br/>v&nbsp;nichž snoubenci se pářit museli.<br/>Když v&nbsp;barvách pak, jež hrály po křivuli,<br/>zjev mladé královny se objevil,<br/>poved se lék a&nbsp;choří pohynuli;<br/>nikdo se neptal: kdo se uzdravil?<br/>Tak s&nbsp;lektvary, jež neléčí, však zmoří,<br/>zde v&nbsp;údolí a&nbsp;na pohoří<br/>my hůře řádili než mor.<br/>Já, jehož ruka jed ten rozdávala,<br/>já slyším&nbsp;— já, jímž zničen mnohý tvor&nbsp;—<br/>že drzým vrahům vzdává se teď chvála.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">WAGNER</span>:</p>
			<p class="MLP_verse_drama ParaOverride-1">A&nbsp;tohle že vás zarmucuje?<br/>Poctivec nečiní-li dost,<br/>když poděděnou dovednost<br/>řádně a&nbsp;svědomitě provozuje?<br/>Když mladík jsi, jenž svého otce ctí,<br/>zdalipak nadšen nepřijme tě?<br/>A&nbsp;když jsi muž, jenž množí vědění,<br/>tvůj syn se může dostat k&nbsp;vyšší metě!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ó, šťasten, koho blaží klam,<br/>že z&nbsp;moře bludů těch se zachráníme!<br/>Toho, co nevíme, je třeba nám,<br/>a&nbsp;nepotřebujem, co víme.&nbsp;—<br/>Leč této chvíle pozdní nádhera<br/>se nekal zármutky a&nbsp;zmatky!<br/>Hleď, jak se lesknou v&nbsp;žáru večera<br/>zelení obklopené chatky.<br/>Níží se slunce, klesá. Dožil den.<br/>Pospíchá pryč a&nbsp;nový den zas nítí.<br/>Ó, na křídlech že nejsem povznášen,<br/>bych za sluncem směl zakroužiti!<br/>Ztišený svět bych viděl kol,<br/>jak u&nbsp;nohou mi v&nbsp;svaté záři leží,<br/>jak všechno horstvo plá, jak zmlká každý dol,<br/>jak stříbro bystřin k&nbsp;zlatým proudům běží.<br/>Pak neuváz by bohorovný vzlet<br/>v&nbsp;skalnatých prorvách na divoké hoře,<br/>k&nbsp;zátokám teplým, v&nbsp;prosluněné moře<br/>můj užaslý se sklání hled.<br/>Teď docela už, božské, v&nbsp;hloub se řítí;<br/>leč nový pud je probuzen.<br/>Já spěchám dál, to věčné světlo píti,<br/>za mnou je noc a&nbsp;před sebou mám den;<br/>nade mnou nebesa, tam v&nbsp;hloubkách vlny běží.<br/>Již zmizelo… Já zkolébán byl snem!<br/>Žel, že se k&nbsp;ducha perutem<br/>peruti hmotné přidruží tak stěží!<br/>Leč cit nám vrozen, jímž je každý chvácen,<br/>aby se vzhůru dral a&nbsp;vpřed,<br/>nad námi, v&nbsp;jícnu modra ztracen,<br/>když skřivan počne trylkem pět,<br/>když nad borovic příkrou strání<br/>na křídlech orel rozpjat je<br/>a&nbsp;nad jezer i&nbsp;krajů plání<br/>když jeřáb domů směřuje.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">WAGNER</span>:</p>
			<p class="MLP_verse_drama ParaOverride-1">Já v&nbsp;hlavě rovněž leckdy brouky míval,<br/>než tenhle pud, ne, ten mne netrýzníval.<br/>Let ptáka k&nbsp;závisti mne neponouká;<br/>jeť brzy unuděn, kdo v&nbsp;les a&nbsp;luh se kouká.<br/>Ó, rozkošněj se duchem nésti lze<br/>od listu k&nbsp;listu, z&nbsp;knihy ke knize.<br/>To zimní noc ti zkrášlí v&nbsp;jarní den,<br/>blaženství zrovna vyzařuje z&nbsp;tebe;<br/>ctihodný rozvineš-li pergamen,<br/>ach, to si schystáš učiněné nebe.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Tvá hruď jen jeden z&nbsp;obou pudů zná;<br/>ó, chraň se, též ten druhý znáti!<br/>Dvé duší mně, ach, v&nbsp;hrudi přebývá<br/>a&nbsp;od sebe se touží odervati;<br/>ta jedna, lačná chapadla jež má,<br/>drží se, chtíčem rozdychtěna, světa;<br/>ta druhá rve z&nbsp;pout hmoty křídla svá<br/>a&nbsp;k&nbsp;božským otcům v&nbsp;prostor vzlétá.<br/>V&nbsp;povětří duchové-li jsou<br/>a&nbsp;vládnou mezi nebesy a&nbsp;zemí,<br/>kéž opustí svou říš, tu zlatě mlhavou,<br/>a&nbsp;v&nbsp;nový život vůdci stanou se mi!<br/>Svým kdybych čarodějův plášť jen zval,<br/>jenž by mne zanes v&nbsp;divukrásné kraje,<br/>já neprodám ho za žádný šat z&nbsp;báje,<br/>ba ani za plášť, jaký nosí král.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">WAGNER</span>:</p>
			<p class="MLP_verse_drama ParaOverride-1">Dej pozor, přece víš, že krouží rej<br/>a&nbsp;po prostoru v&nbsp;hustých proudech víří;<br/>těch děsných duchů nevzývej,<br/>z&nbsp;nichž se všech stran se lidstvu zhouba šíří!<br/>Na tebe hladový si brousí zub,<br/>jak od severu fičí, sípajíce;<br/>vysušující jih si hledá lup<br/>a&nbsp;potravou mu jsou tvé plíce;<br/>ti, které východ z&nbsp;pouště posílá,<br/>v&nbsp;ohnivý kotouč zapletou tě divý,<br/>rej od západu vláhu sic ti dá,<br/>pak utopí však tebe i&nbsp;tvé nivy.<br/>Radostně jdou, neb tuší škůdný cíl,<br/>nadšeně lžou a&nbsp;poslušni jsou rádi;<br/>z&nbsp;nich každý jak by poslem nebes byl<br/>a&nbsp;šepce andělsky, an svádí.<br/>A&nbsp;pojďme! Padá mlha. Zšedl svět,<br/>vzduch ochladil se, pojďme zpět!<br/>Navečer teprv dům se ocení.&nbsp;—<br/>Kam se to díváš jako v&nbsp;zmámení?<br/>Vždyť soumrak na pole už lehá.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Nevidíš, černý pes jak po polích tam běhá?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">WAGNER</span>:</p>
			<p class="MLP_verse_drama ParaOverride-1">Co na něm? Já si ho už dávno všim.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Jen si ho prohlédni. Co je to s&nbsp;ním?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">WAGNER</span>:</p>
			<p class="MLP_verse_drama ParaOverride-1">To pudlík je a&nbsp;stopu hledá něčí.<br/>Pánovi zaběhl se as.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">A&nbsp;nevidíš, jak v&nbsp;dlouhé křivce šnečí<br/>vždy úže krouží kolem nás?<br/>A&nbsp;v&nbsp;jeho stopách, tuším, k&nbsp;nám<br/>ohnivý kotouč utíká.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">WAGNER</span>:</p>
			<p class="MLP_verse_drama ParaOverride-1">To u&nbsp;vás optický je klam;<br/>já vidím černého jen pudlíka.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Já vidím, jak nás tiše zatahuje<br/>k&nbsp;příštímu svazku čarou kouzelnou.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">WAGNER</span>:</p>
			<p class="MLP_verse_drama ParaOverride-1">Ne, to nás nejistě a&nbsp;bázliv obskakuje.<br/>Ne jeho pán: dva cizinci tu jsou.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Je zde! a&nbsp;již se úží kruh.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">WAGNER</span>:</p>
			<p class="MLP_verse_drama ParaOverride-1">Nu vidíš! Je to pes, ne duch.<br/>Kňučí a&nbsp;vyje, na břicho si leh.<br/>Ocáskem vrtí. Tak to u&nbsp;nich všech.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Tak. A&nbsp;teď půjdeš s&nbsp;námi. Na!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">WAGNER</span>:</p>
			<p class="MLP_verse_drama ParaOverride-1">Legrační psina. Psinu dělat zná.<br/>Zastav se&nbsp;— čeká, co proň máš;<br/>na tebe skáče, jak ho zavoláš;<br/>najde, ať ztratíš cokoli,<br/>do vody se ti vrhne za holí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ba, pravdu máš. Psí nátura.<br/>Ni špetka ducha. Samá drezúra.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">WAGNER</span>:</p>
			<p class="MLP_verse_drama ParaOverride-1">Psu, který dobře vycvičí se,<br/>třebas i&nbsp;mudrc nakloní se.<br/>On zaslouží si plně přízně tvé,<br/>jenž čackým učněm studentů se zve.</p>
			<p class="MLP_scenicke_poznamky ParaOverride-3">Vejdou do městské brány.</p>
			<p id="_idParaDest-8" class="MLP_uroven3_nadpis ParaOverride-1">Studovna</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span> <span class="MLP_znak_kurziva_11b">(vstupuje s&nbsp;pudlíkem)</span>:</p>
			<p class="MLP_verse_drama ParaOverride-1">Tak navracím se z&nbsp;černé noci,<br/>jíž pláň i&nbsp;stráň je pokryta<br/>a&nbsp;pod níž, svatou čaromocí,<br/>v&nbsp;nás lepší duše procítá.<br/>Teď usíná, jak v&nbsp;měkkém loži,<br/>všech vášní nezkrocený pud,<br/>teď láska k&nbsp;lidem, láska boží<br/>mi zaplavuje všechnu hruď.</p>
			<p class="MLP_verse_drama ParaOverride-1">Nevrť se, pudlíku! Zticha již!<br/>Necháš ten práh! Co čmucháš tam?<br/>Pěkně se za kamny položíš.<br/>Svou nejlepší podušku ti dám.<br/>Bavils nás kousky šprýmovnými,<br/>po kopcích naběhal ses dost,<br/>teď u&nbsp;mne doma mou péči přijmi<br/>jak vítaný a&nbsp;tichý host.</p>
			<p class="MLP_verse_drama ParaOverride-1">Ach, v&nbsp;těsné cele naší zase<br/>když vlídná lampa vítá nás,<br/>tu v&nbsp;srdci, které samo zná se,<br/>tu v&nbsp;hrudi rozhoří se jas.<br/>Zas rozum hovořit se strojí,<br/>zas kvete radost s&nbsp;nadějí,<br/>zas prahnem po života zdroji,<br/>ach, po života ručeji.</p>
			<p class="MLP_verse_drama ParaOverride-1">Pudlíku, nekňuč! K&nbsp;melodii svaté,<br/>jež celou mou duši teď vyplňuje,<br/>tvůj zvířecí zvuk se nerýmuje!<br/>Lidé, ti arci a&nbsp;častokráte<br/>tupí, co nechápou,<br/>a&nbsp;na to, co ruší je a&nbsp;mate,<br/>i&nbsp;je-li to dobré a&nbsp;krásné, jen bručí.<br/>A&nbsp;pes by byl stejný? Též on na to kňučí?</p>
			<p class="MLP_verse_drama ParaOverride-1">Však běda, nechť sebelepší vůle mě pudí,<br/>už cítím, že úkoj mi netryská z&nbsp;hrudi.<br/>Proč, ba proč jen vyschne zřídlo tak záhy<br/>a&nbsp;znova prahnem po trošce vláhy?<br/>Jak často jsem poznal to rozžíznění!<br/>Leč této slabosti pomoci známe:<br/>Tím víc vše nadsvětské uctíváme<br/>a&nbsp;roztouženi jsme po zjevení,<br/>jež neplá nikde s&nbsp;tou glorií,<br/>jak v&nbsp;knize evangelií.<br/>Text rozevříti mocnou jat jsem snahou,<br/>bych jednou s&nbsp;poctivou myslí se jal<br/>posvátný tento originál<br/>převádět na svou mateřštinu drahou.</p>
			<p class="MLP_scenicke_poznamky ParaOverride-3">Rozevře svazek a&nbsp;chystá se k&nbsp;práci.</p>
			<p class="MLP_verse_drama ParaOverride-1">Zde: „Na počátku bylo <span class="MLP_znak_kurziva_11b">slovo</span><span class="MLP_znak_kurziva_11b CharOverride-1">!</span>“ čtu.<br/>Ale jak dále? Nesnáz je hned tu.<br/>Nelze mi <span class="MLP_znak_kurziva_11b">slovo</span> přec tak v&nbsp;úctě míti,<br/>musím to jinak přeložiti;<br/>ačli že duch mě řádně osvítil,<br/>stojí tu: <span class="MLP_znak_kurziva_11b">Pojem</span> na počátku byl.<br/>Dobře si rozvaž první řádku,<br/>neukvapuj se na počátku!<br/>Že vznikala by z&nbsp;<span class="MLP_znak_kurziva_11b">pojmu</span> všechna díla?<br/>Má státi: Na počátku byla <span class="MLP_znak_kurziva_11b">síla</span><span class="MLP_znak_kurziva_11b CharOverride-1">!</span><br/>Leč ještě jsem to ani nenapsal,<br/>a&nbsp;cos mě nutká, abych hledal dál.<br/>A&nbsp;náhle, osvícen, zřím do hlubin.<br/>Já napíšu: Byl na počátku <span class="MLP_znak_kurziva_11b">čin</span><span class="MLP_znak_kurziva_11b CharOverride-1">!</span></p>
			<p class="MLP_verse_drama ParaOverride-1">Chceš-li se mnou v&nbsp;pokoji býti,<br/>pudlíku, nech si to vytí.<br/>Klidu mi přej,<br/>nekňuč a&nbsp;neštěkej!<br/>Slyš, takového rušitele<br/>bych nestrpěl ve své cele!<br/>Ty takhle na svého hostitele?<br/>Byť nerad, musím tě vyhostit.<br/>Dveře jsou dokořán, můžeš si jít.<br/>Ale hleďme, to překvapení!<br/>To samo od sebe není.<br/>Je to přelud? Či skutečnost?<br/>Můj pudlík se nadmul a&nbsp;povyrost.<br/>Teď násilně se vznes.<br/>Ne, to není obyčejný pes!<br/>Co vlastně to se mnou domů šlo?<br/>Jak hroch je už to strašidlo!<br/>Má hrozivý chrup, v&nbsp;oku ohnivá kola,<br/>bestie je to, démon zpola.<br/>Počkej, hned budeš pryč!<br/>Od toho je Šalomounův klíč.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">DUCHOVÉ</span> <span class="MLP_znak_kurziva_11b">(na chodbě)</span>:</p>
			<p class="MLP_verse_drama ParaOverride-1">Uvnitř jeden se chyt!<br/>Za ním střezte se jít!<br/>Tak jako lišák do želez,<br/>ten starý pekelník tam vlez.<br/>A&nbsp;teď pozor jen!<br/>Vzneste se, sneste se spolu,<br/>nahoru, dolů,<br/>hnedle bude vyproštěn.<br/>Přispět mu znáte,<br/>přispět mu máte:<br/>splaťte mu zas,<br/>co poskyt všem z&nbsp;vás.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Zaříkán zvířecí buď tvor<br/>elementárním quattuor:</p>
			<p class="MLP_verse_drama ParaOverride-1">Salamandr ať hoří,<br/>nechť nymfa se vine,<br/>sylfa v&nbsp;prostor ať vplyne,<br/>gnóm ať se moří!</p>
			<p class="MLP_verse_drama ParaOverride-1">Kdo nezná živlů znaky,<br/>kdo neví, který je jaký,<br/>jakých je sil,<br/>jaký má cíl,<br/>nemá v&nbsp;své moci,<br/>říš duchů zmoci.</p>
			<p class="MLP_verse_drama ParaOverride-1">V&nbsp;plamenech, mloku,<br/>v&nbsp;plamenech ztrať se!<br/>Splyň v&nbsp;proudu a&nbsp;toku,<br/>ty nymfo!<br/>Vzplaň krásou meteorů,<br/>ó sylfo!<br/>Nechť pomáhá domu a&nbsp;dvoru<br/>incubus! incubus!<br/>Vystup, ať nemusím užít hrůz!</p>
			<p class="MLP_verse_drama ParaOverride-1">Ze čtvera sil<br/>žádná v&nbsp;tom netvoru není.<br/>Leží si dál a&nbsp;chrup na mne cení;<br/>ještě jsem vůbec ho nezmučil.<br/>Mocněji začnu vzývat,<br/>však tě už naučím zpívat.</p>
			<p class="MLP_verse_drama ParaOverride-1">Aj, tovaryši,<br/>unik jsi pekelné říši?<br/>Tak viz to znamení!<br/>Před ním do prachu zhrouceni<br/>všichni démoni leží.</p>
			<p class="MLP_verse_drama ParaOverride-1">A&nbsp;hleďme, jak všecek se ježí!</p>
			<p class="MLP_verse_drama ParaOverride-1">Ty tvore zavržený,<br/>zda číst jej schopen jsi?<br/>Jej, který, nezrozený,<br/>se rozlévá nebesy?<br/>jej, nevyslovitelného,<br/>jej, oštěpem probodeného?</p>
			<p class="MLP_verse_drama ParaOverride-1">Hle, chycen za kamny on<br/>nadýmá se jak slon.<br/>Do prostoru se dme,<br/>v&nbsp;mlhu se rozplynout chce.<br/>Až do stropu mi nevzrosteš!<br/>Tiše u&nbsp;nohou pánu lež!<br/>Vidíš, že nehrozím slovem planým.<br/>Sžehnu tě ohněm svatě požehnaným.<br/>Nedráždi mne,<br/>sic pozvednu světlo, to trojjediné,<br/>nedráždi mne,<br/>sic podstoupíš nejhorší muku!</p>
			<p class="MLP_scenicke_poznamky ParaOverride-3">MEFISTOFELES vystoupí za kamny, zatím co mlha padá; je oděn v&nbsp;úbor kočovného scholastika.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Čím pánu posloužím? Nač tolik hluku?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Tak tohle bylo jádro pudlíka!<br/>Potulný scholár? Šprým to podařený.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Klanět se vám, čest pro mne veliká.<br/>Vy jste mi zatopil, můj pane přeučený.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Tvé jméno?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Na to by se neměl ptát,<br/>kdo k&nbsp;slovu chová pohrdání,<br/>kdo věcí podstatu chce znát,<br/>na hony vzdálen jalového zdání.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">U&nbsp;vás, vy páni, zvukem jména<br/>též tvářnost duše bývá vyjádřena;<br/>a&nbsp;je to vaše pravá tvář,<br/>ať zní to Belzebub či škůdce nebo lhář.</p>
			<p class="MLP_verse_drama ParaOverride-1">Nu dobrá, a&nbsp;kdos ty?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Té síly díl jsem já,<br/>jež, chtíc vždy páchat zlo, vždy dobro vykoná.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">To je mi hádanka. Co říc mi má?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Jsem duch, jenž stále popírá!<br/>A&nbsp;právem; neb co vzniká, vše,<br/>by zahynulo, hodno je;<br/>proto by bylo líp, nic kdyby nevznikalo.<br/>A&nbsp;ve všem tom, co u&nbsp;vás kdy se zvalo<br/>hříchem či zkázou, zkrátka zlem,<br/>tam já v&nbsp;svém pravém živlu jsem.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ty zveš se částí jen, a&nbsp;celého tě zřím?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Skromňoučkou pravdu já ti dím.<br/>Nechť člověk, zdrobnělý svět bláznovství,<br/>mní, že je celek celistvý:<br/>Já díl jen dílu jsem, jenž vším byl v&nbsp;prvé časy,<br/>já díl jsem temnoty, jež světlo stvořila si,<br/>to hrdé světlo, jež teď matku Noc<br/>chce okrást o&nbsp;prostor a&nbsp;dávnou moc.<br/>A&nbsp;přec to nesvede; nechť sebejasněj plá,<br/>vždy na tělech jen ulpívá.<br/>Z&nbsp;těl proudí, těla zkrášluje,<br/>tělo je v&nbsp;běhu zdržuje;<br/>tak, doufám, mnoho času neuplyne,<br/>a&nbsp;s&nbsp;těly také světlo zhyne.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Teď o&nbsp;tvých cílech zpraven jsem!<br/>Kdo neumí nic zničit ve velkém,<br/>aspoň se v&nbsp;malém o&nbsp;to snaží.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Mnoho tím arci nedokáži.<br/>Co nicotu chce zadržet,<br/>to něco, nejapný ten svět&nbsp;—<br/>ať jsem se sebevíce mořil,<br/>přec jsem ho posud nepokořil<br/>otřesy, vlnou, vichry, plamenem:<br/>klidně si trvá oceán i&nbsp;zem.<br/>A&nbsp;na tu čeládku zvířat a&nbsp;lidských ras,<br/>na tu už dokonce jsem krátký:<br/>já pohřbil jich už pěkné řádky,<br/>a&nbsp;nová svěží krev obíhá zas a&nbsp;zas!<br/>Tak to jde dál, jsem z&nbsp;toho málem divý<br/>na zemi, ve vodě a&nbsp;vzduchu<br/>z&nbsp;tisíce klíčků život pučí živý<br/>v&nbsp;chladu a&nbsp;zimě, v&nbsp;mokru, v&nbsp;suchu!<br/>Nevyhradit si ohně žár,<br/>docela nic já neměl bych à part.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Tak tedy marně proti síle,<br/>v&nbsp;níž dobro věčné tvorby jest,<br/>vztekle jsi vztyčil, potměšile<br/>ďáblovskou mrazivou svou pěst.<br/>Jiného hleď se dopracovat,<br/>chaosu divný synu ty!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Nu, budem o&nbsp;tom uvažovat,<br/>leč nechám si to na jindy.<br/>Směl bych snad pro tentokrát jíti?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Vždyť znám tě už, tak co se ptáš?<br/>Vždycky mě můžeš navštíviti,<br/>kdykoli na to zálusk máš.<br/>Zde můžeš oknem, tady dveřmi,<br/>anebo třeba komínem.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Víš, rád bych na vzduch, ale věř mi,<br/>já malou překážkou tu držán jsem.<br/>Tam&nbsp;— muří noha na prahu je.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Nemůžeš přes ten pentagram?<br/>Pak, synu pekel, problém tu je:<br/>Jaks mohl vejít, se tě ptám.<br/>Což démon moh být ošálen?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Jen podívejte, není dotažen.<br/>Ten jeden úhel, ten, co míří ven,<br/>vidíš, je trochu otevřen.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Nu, tohle výborná je věc.<br/>Ty tedy jsi můj zajatec?<br/>Běh náhody se divně stočil.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Pudl si nevšim, jak sem vskočil.<br/>Teď je to arci neslýchané.<br/>Ďábel se z&nbsp;domu nedostane.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">A&nbsp;pročpak nechceš oknem ven?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Ďáblům i&nbsp;strašidlům je zákon stanoven:<br/>Kdo kudy dovnitř vklouz, i&nbsp;zpět smí tudy jen.<br/>Kdo při vstupu byl pán, poté se rabem stává.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Což také peklo má svá práva?<br/>To se mi líbí, tak by šlo&nbsp;— či ne?&nbsp;—<br/>aby se s&nbsp;vámi sjednal pakt, vy páni!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Co se ti líbí, máš mít v&nbsp;užívání,<br/>nic se ti z&nbsp;toho nestrhne.<br/>Leč nutno na to pokdy míti,<br/>a&nbsp;uradit se bude nám;<br/>nyní však snažně naléhám,<br/>pro dnešek rač mě propustiti.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Tak zdrž se aspoň minutu,<br/>na dobrý počinek to stačí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Ne, teď mě pusť, já brzo budu tu,<br/>a&nbsp;pak se ptej, co srdce ráčí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Já na tebe přec nečíhal,<br/>sám od sebe ses do té léčky chytl.<br/>Kdo ďábla v&nbsp;hrsti má, jen drž ho dál,<br/>po druhé by tam sotva vlítl.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Nuž dobrá, budu společníkem tvým<br/>a&nbsp;zůstanu tu, jsem-li ti teď milý;<br/>leč za podmínky, důstojně že smím<br/>kousky a&nbsp;uměním ti krátit chvíli.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Začni! S&nbsp;tím souhlasím též já.<br/>Jen ať to umění se zamlouvá!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Tou chvilkou způsobím, můj milý,<br/>by víc tvé smysly pochytily,<br/>než suchopár jim roku dá.<br/>Co něžní duchové ti pějí,<br/>ty obrazy, jež přinášejí,<br/>tím vším se můžeš pokochat.<br/>To nebudou jen kouzla lichá,<br/>leč cos, co chutná se a&nbsp;čichá,<br/>a&nbsp;rozkoš bude mít i&nbsp;hmat.<br/>Tak bez příprav, jen pojďte blíž,<br/>jsme pohromadě, spusťte již!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">DUCHOVÉ</span>:</p>
			<p class="MLP_verse_drama ParaOverride-1">Ztraťte se, tmavé<br/>vysoké klenby!<br/>Azurně snivá<br/>nechať se schvívá<br/>obloha k&nbsp;nám!<br/>Mračno ať tmavé<br/>rozutíká se!<br/>Hvězdy už smavé<br/>v&nbsp;měsíčním jase<br/>jiskří se tam.<br/>Šumění stínů,<br/>nebeských synů<br/>v&nbsp;nádheře ducha,<br/>vůkol se třese.<br/>Prahnouc se tucha<br/>za nimi nese;<br/>stuhy, jež vlají,<br/>rozkoše tají,<br/>šlářem jsou kraji,<br/>šlářem jsou loubí,<br/>v&nbsp;citu kde hloubi<br/>milující se<br/>pro život snoubí.<br/>Úponky zrají.<br/>Révoví rdí se.<br/>Za hroznem hrozen,<br/>rozmačkán v&nbsp;lise,<br/>k&nbsp;pěně je hozen<br/>do říčky vinné:<br/>potůček plyne,<br/>kamením víří,<br/>opouští výše,<br/>v&nbsp;pláních se tiše<br/>v&nbsp;jezírko šíří.<br/>Ptactvo tam míří,<br/>zpíjí se, vzlétá,<br/>do slunce letí,<br/>k&nbsp;štěstí chce světa,<br/>k&nbsp;ostrovům spěti:<br/>na vlnách, smavé,<br/>houpou se, lhavé;<br/>na nich, slyš, jásá<br/>ve sborech krása,<br/>v&nbsp;luzích a&nbsp;nivě<br/>tančíc tak divě.<br/>Všechno se směje,<br/>v&nbsp;přírodu spěje:<br/>jedny je zříti<br/>na horské stráni,<br/>někteří svítí<br/>na jezer pláni,<br/>ve vzduchu jiní;<br/>všichni jsou činní,<br/>hvězd darem žijí,<br/>zblázněně pijí<br/>milostný mžik.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Spí! Bravo, čertíci vy malí!<br/>Krásně jste mi ho zkolébali!<br/>Za tenhle koncert prozatím jen dík!<br/>To ještě nesvedeš, by čert ti neunik.<br/>Ve slastných snů ho vykoupejte blahu<br/>a&nbsp;v&nbsp;moře mrákot ať se pohrouží.<br/>Leč abych rozťal kouzlo na tom prahu,<br/>k&nbsp;tomu mi krysa zoubkem poslouží.<br/>Netřeba dlouhých zaříkání;<br/>ty, která chrastíš tam, slyš moje přikázání.</p>
			<p class="MLP_verse_drama ParaOverride-1">Pán krys a&nbsp;štěnic, vší a&nbsp;myší,<br/>pán nad muší a&nbsp;žabí říší<br/>ti káže z&nbsp;brlohu se dáti<br/>a&nbsp;tento práh zde nahlodati,<br/>kde napouští jej olejem.<br/>Už vylezla, už rejdí sem!<br/>A&nbsp;k&nbsp;dílu! Cíp, jejž přejít nedovedu,<br/>je na okraji, tady vpředu.<br/>Jen ještě kousnutí, a&nbsp;překážky už není.&nbsp;—<br/>Teď, Fauste, sni jen dál; a&nbsp;do vidění!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span> <span class="MLP_znak_kurziva_11b">(procitaje)</span>:</p>
			<p class="MLP_verse_drama ParaOverride-1">Jak? Zase nic než oblouzení?<br/>Nic víc mi přízrak duchů nepřines,<br/>než ďábla že jsem ve lhavém zřel snění<br/>a&nbsp;bdícímu že utek pes?</p>
			<p id="_idParaDest-9" class="MLP_uroven3_nadpis ParaOverride-1">Studovna</p>
			<p class="MLP_scenicke_poznamky ParaOverride-3">FAUST, MEFISTOFELES.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Kdo klepá? Dál! Zas někdo obtěžovat?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Já&nbsp;—</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Dál!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Musíš to třikrát opakovat.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Nu dál!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Tak se mi zamlouváš.<br/>Takhle se můžem domluviti.<br/>Ze z&nbsp;hlavy brouky vyhnat chci ti,<br/>co kavalíra mne tu máš<br/>v&nbsp;hedvábném plášti, v&nbsp;rudém šatě<br/>a&nbsp;na něm prýmky v&nbsp;samém zlatě,<br/>na čapce péro kohoutí,<br/>kordisko nabroušené v&nbsp;pase;<br/>a&nbsp;radu-li chceš přijmouti,<br/>choď si tak rovněž v&nbsp;brzkém čase,<br/>bys volný, ničím nepoután,<br/>poznával život ze všech stran.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Mne v&nbsp;každém šatě sevře zoufání,<br/>v&nbsp;něž těžký život pozemský se zvrací;<br/>jsem příliš stár, bych směl jen hrát si,<br/>jsem příliš mlád, bych směl být bez přání.<br/>Čeho že od světa smím žádat?<br/>Jen odříkat se máš! Jen strádat!<br/>To je ten věčně stejný zpěv,<br/>jenž v&nbsp;uši všem se zarývá,<br/>jímž chrčí, pokud proudí krev,<br/>každičká chvilka chraptivá.<br/>Zrána se v&nbsp;slzách probouzím,<br/>neb trpkou úzkost cítím ze dne,<br/>jenž mi svým celým trváním, jak vím,<br/>ni jedné tužby nesplní, ni jedné,<br/>leč předtuchu vší slasti hřejivé<br/>mi samovolně sepsuje a&nbsp;strhá<br/>a&nbsp;vše, co v&nbsp;prsou hárá, tvořivé,<br/>pošklebnou střízlivostí zmrhá.<br/>Pak úzkostně mi na lože je jít,<br/>noc nadejde-li se sny svými,<br/>neb mně, mně nedaruje klid:<br/>já budu soužen viděními.<br/>Bůh, jenž mi v&nbsp;prsou přebývá,<br/>vzruší mé nitro nejvnitřnější,<br/>však, nechť i&nbsp;nad mou duší vládu má,<br/>nic nedokáže v&nbsp;sféře vnější;<br/>a&nbsp;tak mi život těžkým břemenem;<br/>mně hořko být; jen smrti dychtiv jsem.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">A&nbsp;přec jen bývá nevítána; všem.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ó, blažen, komu v&nbsp;bitev gloriole<br/>kol skrání vavřín zkrvaven se vine,<br/>kdo po zběsile protančeném kole<br/>v&nbsp;objetí milenčině zhyne!<br/>Ó žel, že vznešeného ducha moc<br/>mě nesklátila, zázrak v&nbsp;mroucím oku!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">A&nbsp;přece kdosi v&nbsp;onu noc<br/>nedopil toho zahnědlého moku.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Špehovat, zdá se, je tvým řemeslem.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Ne všeho: mnohého však vědom jsem.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Když tehdy z&nbsp;nejstrašnější tíže<br/>mě vytrh sladce známý hlas,<br/>to, co mne k&nbsp;dětství ještě víže,<br/>pazvukem blaha podved zas:<br/>teď proklínám, co v&nbsp;duši bují<br/>svodem a&nbsp;kouzlem mámivým,<br/>co v&nbsp;truchlivé ji vězní sluji<br/>lichotně lichým klamem svým!<br/>Proklínám nejdřív domýšlivost,<br/>jíž duch svou mdlobu zastírá,<br/>proklínám prázdných zjevů lživost,<br/>jež na smysly se přitírá.<br/>Proklínám, co nás ve snu šálí,<br/>slávy a&nbsp;jména prázdný vzruch,<br/>věci, jež patřit nám se zdály,<br/>ženu a&nbsp;dítě, sluhu, pluh!<br/>Proklet buď mamon, když nás nutí<br/>svým zlatem k&nbsp;přeudatné hře,<br/>či pro vilné když spočinutí<br/>nám upravuje polštáře!<br/>Buď réva s&nbsp;hrozny ohnivými,<br/>buď láskou žhoucí kleta hruď,<br/>zhyň naděj, víra&nbsp;— před jinými<br/>však trpělivost kleta buď!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SBOR DUCHŮ</span> <span class="MLP_znak_kurziva_11b">(neviděn)</span>:</p>
			<p class="MLP_verse_drama ParaOverride-1">Žel! Žel!<br/>Teď zničila jej,<br/>ten krásný svět,<br/>tvá drtivá pěst.<br/>V&nbsp;prach jsi jej smet.<br/>Polobůh rozbil jej v&nbsp;trosky!<br/>A&nbsp;nám je nést<br/>ty rozvaliny tam v&nbsp;prázdno,<br/>nám plakati jest<br/>nad těmi krásami všemi.<br/>Vystav jej,<br/>ty mocný na této zemi,<br/>nádherněj<br/>vystav jej znova,<br/>ať v&nbsp;nitru tvých prsou se skví!<br/>Nový běh životní<br/>započni zase<br/>v&nbsp;jasných smyslů svých kráse,<br/>a&nbsp;píseň nová<br/>v&nbsp;tom světě ať zní!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">To zazpívali<br/>mí diblíčci malí.<br/>K&nbsp;činu a&nbsp;k&nbsp;slastnému mládí<br/>slyš, přemoudřele ti radí:<br/>v&nbsp;svět máš být vyveden!<br/>Ven, z&nbsp;té samoty ven,<br/>v&nbsp;níž smysly a&nbsp;šťávy se tratí,<br/>chtějí tě vylákati.</p>
			<p class="MLP_verse_drama ParaOverride-1">S&nbsp;tím hořem nahrál sis už dosti,<br/>jež jako sup ti život užírá;<br/>nejhorší chátra jistotu ti dá,<br/>žes člověk v&nbsp;lidské společnosti.<br/>Leč tak tomu není, já nehodlám<br/>svrhnout tě mezi tu sebranku tam.<br/>Já mezi duchy nejsem mocný duch;<br/>ale jestliže chceš, abych byl tvůj druh<br/>při putování živobytím,<br/>dobrá, já se ti poddán cítím<br/>a&nbsp;od této chvilky již<br/>jsem tvůj, jsem tvůj tovaryš,<br/>a&nbsp;jestliže vhod se ti zdám,<br/>budu tvůj sluha, tvůj chám.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">A&nbsp;na mně co zas ty si vyžádáš?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Ach, na to ještě dlouhou lhůtu máš.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ne, ne! Neb čert je egoista<br/>a&nbsp;zbůhdarma se dozajista<br/>nebude starat o&nbsp;zisk náš.<br/>Podmínky řekni; jasně, co a&nbsp;jak.<br/>Takový sluha, to není jen tak.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1"><span class="MLP_znak_kurziva_11b">Zde</span> poslušen chci býti tvého slova,<br/>bez dechu ve všem po vůli ti být.<br/>Až <span class="MLP_znak_kurziva_11b">onde</span> shledáme se znova,<br/>mně ty máš stejným oplatit.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Což, <span class="MLP_znak_kurziva_11b">onde</span>, o&nbsp;to nedbám již.<br/>Až tento svět mi rozdrtíš,<br/>svět onen zroď se nebo ne!<br/>Zde z&nbsp;této země prýští moje slasti,<br/>zde toto slunce svítí na mé strasti;<br/>jenom až smím to všechno střásti,<br/>co chce, nechť potom nastane!<br/>Ta novina mi lhostejná je,<br/>zda lásky tam a&nbsp;zášti říš<br/>a&nbsp;zdali též ty cizí kraje<br/>cos mají jako hloub a&nbsp;výš.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Pak smíš se toho odvážiti.<br/>Jen vejdi v&nbsp;smlouvu, abys v&nbsp;tomto žití<br/>všechny mé čáry, zkouzlen, zřel.<br/>Dám ti, co člověk ještě neviděl.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Co můžeš dát, ty nebožácký ďase!<br/>Což lidský duch, vzňat po vznešeném jase,<br/>kýms, jako tys, byl chápán kdy?<br/>Leč krmi dej, jež rozlačňuje vždy,<br/>a&nbsp;zlata rudého dej poklady,<br/>jež na dlani se roztekou jak rtuť,<br/>dej hru, při níž se nevyhrává,<br/>či dívku, kterou tisknu na svou hruď,<br/>zatím co s&nbsp;druhem mým už znamení si dává,<br/>dej světlo slávy božsky krásné,<br/>jež meteorem vzplá i&nbsp;zhasne!<br/>Ukaž mi plod, jenž, než je střesen, hnije,<br/>či strom, jenž den co den vždy znova zelený je!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Ty nezlekáš mne tímhle vším,<br/>takové poklady ti opatřím.<br/>Leč jednou přijde, brachu, čas,<br/>že v&nbsp;pohodlí si chceme pochutnati.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Kdybych se lenochem kdy za pecí měl státi,<br/>v&nbsp;tu chvíli, libo-li, mě sraz!<br/>Když obelžeš mě lichotkami,<br/>bych sebou sám byl spokojen,<br/>když tvoje rozkoše mě zmámí&nbsp;—<br/>to poslední buď pro mne den!<br/>Toť sázka má.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Já přijímám.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">A&nbsp;ještě druhou ruku dám!<br/>Když okamžik mě zvábí k&nbsp;slovu:<br/>Jsi tolik krásný! prodli jen&nbsp;—<br/>pak si mě sevři do okovů,<br/>ó, pak chci rád být utracen!<br/>Pak nechať umíráčkem zvoní,<br/>pak čas tvé služby dobíhá,<br/>stůj orloj, rafije se skloní,<br/>to uplynula doba má!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Jen rozvaž to, my nezapomenem.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">A&nbsp;to jsi také v&nbsp;právu svém;<br/>já lehkovážně nepodjal se toho.<br/>Jak spočinu, já sluha jsem,<br/>ať tvůj&nbsp;— což dbám!&nbsp;— či vlastně koho.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Dnes při doktorském hodokvase<br/>má služebnost už počíná se.<br/>Leč o&nbsp;maličkost musím poprosit:<br/>pro strýčka příhodu, pár řádeček chci mít.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Pedante, musíš písemně to míti?<br/>Nepoznals mužů? Slovo nestačí ti?<br/>Což není na tom dost, že slovo mé<br/>má řídit na věky mé živobytí?<br/>Zda neproudí vše, stále proměnné,<br/>a&nbsp;já mám v&nbsp;poutech slibu žíti?<br/>Nám v&nbsp;srdce však ten blud je položen,<br/>nikdo ho nechce oželeti.<br/>Šťasten, kdo věrnost má v&nbsp;své hrudi jen:<br/>necouvne nikdy před obětí!<br/>Leč tam, kde s&nbsp;pečetí a&nbsp;s&nbsp;písmem pergamen,<br/>toť přízrak, před nímž musíme se chvěti.<br/>Vždyť slovo sotva z&nbsp;pera může<br/>a&nbsp;rozhodčí jsou vosk a&nbsp;kůže.<br/>Co na mně, zloduchu ty, chceš?<br/>Pergamen, papír, mramor, spěž?<br/>Mám perem, pisátkem, mám dlátem psáti?<br/>Mně lhostejno, ty volbu máš.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Jak překotně se necháváš<br/>řečnickou vášní strhovati!<br/>Vždyť cedulička stačí též,<br/>kapičkou krve se tam podpíšeš.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Jestli to všechno je, co chceš,<br/>nu dobrá, komedie platí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Krev, to je zcela zvláštní šťáva.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Neboj se, že bych smlouvě nedostál;<br/>v&nbsp;tom, co jsem ti tu podepsal,<br/>má vůle jest, má síla pravá.<br/>Já příliš vysoko se vzpjal,<br/>však do tvé třídy patřím jen.<br/>Ten mocný duch mnou pohrdal,<br/>svět přírody mi uzamčen.<br/>Myšlení přetrhlo se v&nbsp;kusy,<br/>vědění se mi dávno už hnusí.<br/>Nechť v&nbsp;jícnu planoucích orgií<br/>vášnivé smysly se upijí!<br/>Nechť zázraky všude vítají nás,<br/>leč našim kouzlům se odkryjí!<br/>Vpadněme činem v&nbsp;šumící čas,<br/>v&nbsp;rachotu dějin zazni náš hlas!<br/>K&nbsp;požitkům bolestný žár,<br/>k&nbsp;rozmrzelosti zdar<br/>ve stálém střídání se druž!<br/>Je bez oddechu činěn celý muž.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Ó prosím, jen si smlsněte,<br/>nechci vás v&nbsp;ničem omezit,<br/>a&nbsp;máte-li nač apetit,<br/>v&nbsp;letu si kousek urvete!<br/>Tak&nbsp;— s&nbsp;kuráží a&nbsp;bez pobídky!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Vždyť slyšíš, tady nejde o&nbsp;požitky.<br/>Vírům se zasvětím, rozkoši lítostné,<br/>léčícím strastem, zášti milostné.<br/>Teď, vyhojen už z&nbsp;pudu po poznání,<br/>kdejakým ranám otevřen chci býti,<br/>a&nbsp;lidstvu veškeru co dáno v&nbsp;užívání,<br/>nechť jediné mé srdce cítí;<br/>chci duchem k&nbsp;vrcholu i&nbsp;dnu se nésti,<br/>chci vychutnávat lidstva žal i&nbsp;štěstí,<br/>bych lidským vědomím do všelidskosti vlil se<br/>a&nbsp;nakonec, jak lidstvo, roztříštil se.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Ó, věř mi, mně, jenž věčnou dobu<br/>ten tvrdý pokrm žvýkám zas a&nbsp;zas,<br/>že z&nbsp;lidí nikdo, od kolébky k&nbsp;hrobu,<br/>nestráví tenhle zkyslý kvas.<br/>Věř našinci, ten vesmír celý<br/>jen pro boha je utvořen!<br/>Pro sebe třpyt on vyhradil si skvělý,<br/>náš rod je do tmy uzavřen,<br/>a&nbsp;vám se hodí noc a&nbsp;den.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ale já chci!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Toť krásné sice,<br/>a&nbsp;přec mám jedno soužení;<br/>čas krátký, dlouhé umění.<br/>Což, neměl byste poučit se?<br/>S&nbsp;básníkem spojte se té chvíle,<br/>ať vymyslí si všechnu možnou slávu,<br/>a&nbsp;všechny znaky ušlechtilé<br/>na vaši vylijtež se hlavu:<br/>Silný buďte jak lev,<br/>hbitý, jak jeleni jsou,<br/>Vlachovu sdruž on krev<br/>s&nbsp;tuhostí severskou.<br/>Ať vynajde vám tajnou ctnost,<br/>jak s&nbsp;noblesou spolčit úskočnost,<br/>jak jinochu, jenž běsní lítě,<br/>milovat možno plánovitě.<br/>Nu, toho mistra chtěl bych znát.<br/>Moh by se Mikrokosmem zvát.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Čím tedy jsem, když není možno mi<br/>koruny lidstva vydobýti,<br/>již prahnu všemi smysly míti?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Jsi konec konců tím&nbsp;— čím jsi.<br/>Z&nbsp;tisíce kudrn paruku si stáčej<br/>či po koturnech zvíce lokte kráčej,<br/>vždy přec jen zůstaneš, čím jsi.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ba, chtěl jsem urvat poklady vší vědy,<br/>však darmo byla snaha má.<br/>A&nbsp;teď, kdy usednout chci naposledy,<br/>v&nbsp;mém nitru nová síla netryská;<br/>já nejsem ani o&nbsp;vlas výš,<br/>já nekonečnu nejsem blíž.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Můj pane, račte na to zříti,<br/>jak se tak běžně na to zří;<br/>musíme chytřej na to jíti,<br/>než prchne nám slast životní.<br/>Což, ruce, nohy, zadek, hlava,<br/>hrome, to vše je arci tvé;<br/>leč, co mi svěží rozkoš dává&nbsp;—<br/>to proto snad je méně mé?<br/>Šest hřebců mít-li dovedu,<br/>jich síly zvát se mými mohou,<br/>a&nbsp;pak se tryskem rozjedu,<br/>jak měl bych čtyřmecítma nohou.<br/>Tak zhurta, úvah zanechej<br/>a&nbsp;na pouť do světa se dej!<br/>Víš, chlap, jenž spekuluje napořád,<br/>toť soumar na vyprahlé pláni:<br/>točí se dokola, jak byl by běsem jat,<br/>a&nbsp;poblíže má pastvu k&nbsp;pohledání.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">A&nbsp;kudy na to?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Půjdem. Jakby ne!<br/>V&nbsp;jaképak jsi to mučírně?<br/>Tohle je život? zde se trudit<br/>a&nbsp;sebe sám i&nbsp;žáky nudit?<br/>S&nbsp;tím nech si školomety hrát!<br/>Mlácením slámy chceš se mučit?<br/>Co nejlepšího můžeš znát,<br/>tomu ty kluky beztak nesmíš učit.<br/>Zrovna tam venku jeden heká.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Mně nemožno s&nbsp;ním hovořit.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Chudinka hoch už dlouho čeká,<br/>ten bez útěchy nesmí jít.<br/>Kabát a&nbsp;čapku rač mi půjčit,<br/>budu v&nbsp;nich skvostně vypadat.</p>
			<p class="MLP_scenicke_poznamky ParaOverride-3">Převleče se.</p>
			<p class="MLP_verse_drama ParaOverride-1">Za další nech můj vtip už ručit!<br/>Čtvrt hodinky mi třeba je;<br/>zatím se hotov k&nbsp;naší výpravě!</p>
			<p class="MLP_scenicke_poznamky ParaOverride-3">FAUST odejde.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(v&nbsp;dlouhém hávu Faustovu)</span>:</p>
			<p class="MLP_verse_drama ParaOverride-1">Jen zhrdej rozumem a&nbsp;věděním,<br/>člověka darem nejlepším;<br/>ať jen tě čarovnými díly<br/>svých lží a&nbsp;lstí duch šalby sílí&nbsp;—<br/>a&nbsp;bez podmínky mám tě hned!&nbsp;—<br/>Osud mu ducha dal, jenž nezkroceně<br/>a&nbsp;bez umdlení prodírá se vpřed<br/>a&nbsp;přes rozkoše ukvapeně<br/>chce skákat, co jich skýtá svět.<br/>Já povleku ho v&nbsp;dravé žití<br/>povrchní bezvýznamností;<br/>zmítej se, škubej, štěť, jak v&nbsp;síti,<br/>a&nbsp;ve své nenasytnosti<br/>nápoj a&nbsp;potravu ať u&nbsp;rtů lačných cítí,<br/>leč o&nbsp;svlažení marně žebrá, bloud.<br/>A&nbsp;nechť i&nbsp;nebyl chtěl se ďáblu zaslíbiti,<br/>musil by přec jen zahynout!</p>
			<p class="MLP_scenicke_poznamky ParaOverride-3">Vstoupí ŽÁK.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ŽÁK</span>:</p>
			<p class="MLP_verse_drama ParaOverride-1">Já teprv krátký čas tu jsem<br/>a&nbsp;přicházím s&nbsp;úctou a&nbsp;respektem,<br/>poznati muže a&nbsp;mluviti s&nbsp;mužem,<br/>jímž nejvíce prý se pyšniti můžem.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Ó, prosím, velká pro mne čest!<br/>Vidíte muže, jak víc jich jest.<br/>Už jste se tady okoukal?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ŽÁK</span>:</p>
			<p class="MLP_verse_drama ParaOverride-1">Prosím, byste mě v&nbsp;ochranu vzal.<br/>Já přináším si kurážnost<br/>a&nbsp;svěží krev i&nbsp;peněz dost.<br/>Maminka nechtěla, abych šel.<br/>Něčemu bych se tu přiučit chtěl.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">To vybral jste místo velmi šťastně.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ŽÁK</span>:</p>
			<p class="MLP_verse_drama ParaOverride-1">Hm, chtěl bych zase pryč už vlastně.<br/>Zde tyhle chodby, tyhle síně,<br/>tak divně v&nbsp;nich, tak nehostinně,<br/>tak těsně na prostranství tom,<br/>nic zeleného, žádný strom.<br/>A&nbsp;v&nbsp;sálech s&nbsp;těmi lavicemi<br/>tak zmateně, tak úzko je mi.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Aj, to se poddá, to je zvyk.<br/>Děťátko rovněž odmítne<br/>prs matčin v&nbsp;první okamžik<br/>a&nbsp;pak mu rádo přivykne.<br/>A&nbsp;tak i&nbsp;vám se naposledy<br/>nebude chtít od ňader vědy.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ŽÁK</span>:</p>
			<p class="MLP_verse_drama ParaOverride-1">Rád v&nbsp;jejím objetí bych ostal,<br/>jen poraďte mi, jak bych se tam dostal.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Nu, především je problém tu:<br/>kterou si zvolit fakultu?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ŽÁK</span>:</p>
			<p class="MLP_verse_drama ParaOverride-1">Chtěl bych být velkým učencem,<br/>obsáhnout nebesa i&nbsp;zem,<br/>znát, co se do mne může vejít,<br/>a&nbsp;vůbec vědu i&nbsp;přírodu.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">To máte správnou metodu,<br/>jenom ne se tříštit a&nbsp;ze stopy sejít!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ŽÁK</span>:</p>
			<p class="MLP_verse_drama ParaOverride-1">Vždyť hořím pro ty študie!<br/>Však arci není k&nbsp;zahození,<br/>tak v&nbsp;letní čas, když krásně je,<br/>mít prázdno a&nbsp;mít vyražení.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Užijte času: letí tryskem.<br/>Však jste-li pořádný, to pro váš čas je ziskem.<br/>Tož radím&nbsp;— aby se bystřil váš um&nbsp;—<br/>nejdřív collegium logicum.<br/>Je nutné, aby duch vám zkrot,<br/>i&nbsp;přijde tam do španělských bot,<br/>pak v&nbsp;rozvaze a&nbsp;rovnováze<br/>se plíží po myšlenek dráze<br/>a&nbsp;křížem krážem, jak noc ho mámí,<br/>už netoulá se s&nbsp;bludičkami.<br/>Poté vás dlouho budou mučit,<br/>že na příklad jídlu se musíte učit,<br/>a&nbsp;jenom tak pít, to se nepatří,<br/>vše dělat je nutno dle „ráz, dva, tři“!<br/>Dílna, kde myšlenka lidská se tká,<br/>je věru jak dílna tkalcovská:<br/>Sem a&nbsp;tam člunky lítají.<br/>Šlápneš, a&nbsp;na sta pohne se nití.<br/>Tekou tak rychle, že nelze je zříti.<br/>Ráz&nbsp;— a&nbsp;sta se jich splítají.<br/>Pan filosof k&nbsp;stavu pak přistupuje,<br/>a&nbsp;že to být musí, dokazuje:<br/>že prvé je tak a&nbsp;druhé tak,<br/>ergo třetí a&nbsp;čtvrté tak:<br/>když prvé a&nbsp;druhé by ubylo,<br/>třetí a&nbsp;čtvrté by nebylo.<br/>Toho se žáci vám nachválí!<br/>A&nbsp;tkalci se přece z&nbsp;nich nestali.<br/>Cos živého poznat a&nbsp;popsat-li zkusíš,<br/>dřív ducha z&nbsp;toho vyhnati musíš,<br/>abys částice všechny v&nbsp;svých rukou měl;<br/>jen ztratil se pohříchu duševní tmel.<br/>„Encheiresis naturae“ to v&nbsp;chemii sluje,<br/>jež sama sebe tak bulíkuje.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ŽÁK</span>:</p>
			<p class="MLP_verse_drama ParaOverride-1">Nechápu zcela všechno, co díte.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Tomu se příště už naučíte,<br/>až poznáte, jak vše redukovat<br/>a&nbsp;náležitě klasifikovat.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ŽÁK</span>:</p>
			<p class="MLP_verse_drama ParaOverride-1">Já jsem tím vším tak otupěl,<br/>jak mlýnské kolo bych v&nbsp;hlavě měl.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">A&nbsp;potom, místo jiných cviků,<br/>se dáte na metafyziku.<br/>Tam dedukujete z&nbsp;hlubokých dum,<br/>co člověku nejde na rozum;<br/>tam dojde, co nepatří do makovice,<br/>nádherné slovní definice.<br/>Však na půl roku teď nejdříve<br/>si přípravy hleďte bedlivé.<br/>Pět hodin tam seďte den co den;<br/>než zazvoní, hajdy do škamen!<br/>Sám paragraphorum osnovu<br/>nadřete slovo ke slovu,<br/>pak z&nbsp;katedry bude vám demonstrováno,<br/>že neříká nic, než co v&nbsp;knize je psáno,<br/>leč pilně si pište a&nbsp;pište dál,<br/>jak by Duch svatý vám diktoval.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ŽÁK</span>:</p>
			<p class="MLP_verse_drama ParaOverride-1">Toť praktické, i&nbsp;heleďme se!<br/>To tělem duší při tom jsem.<br/>Neb co je černé na bílém,<br/>to vesele se domů nese.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Nuž, vyberte si fakultu!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ŽÁK</span>:</p>
			<p class="MLP_verse_drama ParaOverride-1">Pro práva nemohu se rozehřáti.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">To nemohu vám vlastně ve zlé bráti,<br/>přespříliš dobře znám já vědu tu.<br/>Dědí se zákony a&nbsp;práva<br/>tak jako věčná nemoc dál,<br/>rod rodu odkazem ten neduh dává,<br/>aby se všude rozlézal.<br/>V&nbsp;tlach rozum, dobro v&nbsp;zlo se mění;<br/>ó běda ti, že vnukem jsi!<br/>Práv, s&nbsp;nimiž na svět přišli <span class="MLP_znak_kurziva_11b">my</span>,<br/>žel, těch tam vůbec dbáno není.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ŽÁK</span>:</p>
			<p class="MLP_verse_drama ParaOverride-1">Má nechuť vámi vzrůstá jen.<br/>Šťasten, kdo vámi poučen!<br/>Na bohosloví chci se tedy dát.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Já, věřte, nerad bych vás mát.<br/>O této vědě jest mi povědět:<br/>v ní nesnadno je pravou cestou jíti,<br/>neb skrývá mnohý tajný jed,<br/>jejž od léku je těžko rozlišiti.<br/>I zde je nejlíp: na jednoho dát,<br/>jen na mistrova slova přísahat.<br/>A&nbsp;vůbec: slova-li se hlavní věcí stanou,<br/>pak věru bezpečnou vám branou<br/>do chrámu jistoty lze jít.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ŽÁK</span>:</p>
			<p class="MLP_verse_drama ParaOverride-1">Leč pojem u&nbsp;slova přec musí být.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Však vážit netřeba úzkostná když a&nbsp;kdyby:<br/>neb zrovna tam, kde pojmy chybí,<br/>v&nbsp;čas příhodný lze slovo uplatnit.<br/>Slovy se síla v&nbsp;půtce měří,<br/>ze slov se krásně systém zmotá,<br/>v&nbsp;slova tak výtečně se věří,<br/>ze slova nesmíš uzmout iota.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ŽÁK</span>:</p>
			<p class="MLP_verse_drama ParaOverride-1">Že jsem tak smělý ještě dál se ptáti,<br/>když jsem už tolik vyzvěděl:<br/>však zda byste mi ještě chtěl<br/>o&nbsp;medicíně lekci dáti?<br/>Tři léta, to je krátký čas,<br/>ta oblast, bože můj, tak nesmírná je,<br/>a&nbsp;každičký váš poukaz<br/>mě vede kouskem toho kraje.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(pro sebe)</span>:</p>
			<p class="MLP_verse_drama ParaOverride-1">Suchého tónu jsem už syt,<br/>chci přece jednou zas ďáblem být!</p>
			<p class="MLP_scenicke_poznamky ParaOverride-3">Hlasitě.</p>
			<p class="MLP_verse_drama ParaOverride-1">Duch lékařství se nepronikne stěží.<br/>Hle: velký, malý svět se probádá<br/>a&nbsp;pak se řekne: ať to běží,<br/>jak pánbůh dá!<br/>Je marné po vědě se pachtiti.<br/>Víc, nežli poznat lze, se nenaučíš už.<br/>Kdo okamžik však zachytí,<br/>to je ten pravý muž.<br/>Nu, figura jste urostlá,<br/>že kurážný jste, to se vidí;<br/>sám v&nbsp;sebe důvěru kdo má,<br/>dojde jí u&nbsp;ostatních lidí.<br/>Zvlášť u&nbsp;ženských ať vám to svědčí!<br/>Vždyť jejich věčný bol a&nbsp;strach,<br/>to steré ach,<br/>z&nbsp;jednoho punktu vždy se léčí.<br/>Jen jestli cos jak čestnost čiší z&nbsp;vás,<br/>všecky jsou vaše v&nbsp;jeden ráz.<br/>Ať lákavý je titul nejdřív zmate,<br/>že um váš nad vše umy vyniká;<br/>hned po pozdravu, tento, ohmatáte,<br/>po čem kdo jiný léta čenichá.<br/>Pulsíček pěkně jí zmáčkněte,<br/>žhavě se do ní zahleďte,<br/>a&nbsp;ruka, jež ji pak sevře v&nbsp;pase,<br/>zkoumá, jak pevně utáhla se.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ŽÁK</span>:</p>
			<p class="MLP_verse_drama ParaOverride-1">Nu, zde se vyznám už. To přece jasnější je.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Šedá, můj příteli, je všechna teorie,<br/>a&nbsp;žití zlatý strom se zelená.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ŽÁK</span>:</p>
			<p class="MLP_verse_drama ParaOverride-1">Tak se mi zdá, že se mi všechno zdá.<br/>Ach, dovolte, abych zas jindy přišel<br/>a&nbsp;vaši učenost až na dno slyšel.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Čím mohu, posloužím vám rád.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ŽÁK</span>:</p>
			<p class="MLP_verse_drama ParaOverride-1">Mně dřív se nelze odebrat,<br/>než podpisem zde v&nbsp;památníku<br/>mě zavázat si račte k&nbsp;díku.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Jen dejte.</p>
			<p class="MLP_scenicke_poznamky ParaOverride-3">Píše do knihy a&nbsp;vrátí mu ji.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ŽÁK</span> <span class="MLP_znak_kurziva_11b">(čte)</span>:</p>
			<p class="MLP_verse_drama ParaOverride-1">Eritis sicut Deus, scientes bonum et malum.</p>
			<p class="MLP_scenicke_poznamky ParaOverride-3">Zavře uctivě knihu a&nbsp;poroučí se.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Té staré rady dbej a&nbsp;tetky zmije v&nbsp;ráji,<br/>z&nbsp;tvé bohorovnosti se jednou dech ti ztají.</p>
			<p class="MLP_scenicke_poznamky ParaOverride-3">FAUST vystoupí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Kam se teď vydáme?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Kam je ti libo. Hned.<br/>Zhlédneme malý a&nbsp;pak velký svět.<br/>To můžeš, nadšený a&nbsp;vděčný,<br/>tam gratis kurs mít užitečný.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">A&nbsp;když já dlouhé vousy mám!<br/>To lehce žít si netroufám.<br/>Ten pokus se mi nepoštěstí,<br/>já světsky nikdy nedoved si vésti.<br/>Malý se cítím před jinými být.<br/>Já budu stále rozpačit.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Nu, brachu, toho lze se zbýti.<br/>Jen sobě důvěřuj a&nbsp;naučíš se žíti.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">A&nbsp;jak se odsud dostanem?<br/>Kde koně, vůz a&nbsp;sluhu máš?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-5">Aj, vzduchem! Plášť jen roztáhnem,<br/>to bude naše ekvipáž.<br/>Není ti k&nbsp;tomu podniku<br/>velkého třeba uzlíku.<br/>Jak vzduch jen rozžhavím&nbsp;— to hračkou je mi&nbsp;—<br/>už vzeplujeme nad tu těžkou zemi<br/>a&nbsp;lehcí budem kroužit jako ptáci.<br/>K&nbsp;novému životu mou vřelou gratulaci!</p>
			<p id="_idParaDest-10" class="MLP_uroven3_nadpis ParaOverride-1">Auerbachův sklep v&nbsp;Lipsku</p>
			<p class="MLP_scenicke_poznamky ParaOverride-3">Pitka veselých kumpánů.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FROSCH</span>:</p>
			<p class="MLP_verse_drama ParaOverride-1">Tak vyzunkněte sklenice<br/>a&nbsp;smějte se, co je to s&nbsp;váma?<br/>Jste jako zmoklé slepice,<br/>a&nbsp;jindy hoříte jak sláma!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">BRANDER</span>:</p>
			<p class="MLP_verse_drama ParaOverride-1">Co křičíš, jenom ty máš vinu,<br/>nedodals švandu ani prasečinu!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FROSCH</span> <span class="MLP_znak_kurziva_11b">(vylije mu na hlavu sklenici vína)</span>:</p>
			<p class="MLP_verse_drama ParaOverride-1">Zde! obojí!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">BRANDER</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Ty prase na druhou!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FROSCH</span>:</p>
			<p class="MLP_verse_drama ParaOverride-1">Jen kvůli vám ty jundy jsou!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SIEBEL</span>:</p>
			<p class="MLP_verse_drama ParaOverride-1">Marš ven, kdo proti druhému by cek!<br/>Pijte a&nbsp;řvete! S&nbsp;chutí! Popěvek!<br/>Hej hola ho!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ALTMAYER</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Je po mně, na mou duši!<br/>He! vatu sem! Ten chlap mi trhá uši.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SIEBEL</span>:</p>
			<p class="MLP_verse_drama ParaOverride-1">Když pod klenbou se nese hlas,<br/>to teprv poznáš, jak je silný bas.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FROSCH</span>:</p>
			<p class="MLP_verse_drama ParaOverride-1">No bravo, kdo se urazí, s&nbsp;tím ven!<br/>Á! tara lara da!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ALTMAYER</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Á! tara lara da!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FROSCH</span>:</p>
			<p class="MLP_verse_drama ParaOverride-1">Nástroj je naladěn.</p>
			<p class="MLP_scenicke_poznamky ParaOverride-3">Zpívá.</p>
			<p class="MLP_verse_drama ParaOverride-1">Ta milá svatá římská říš,<br/>čím to, že není v&nbsp;kusy?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">BRANDER</span>:</p>
			<p class="MLP_verse_drama ParaOverride-1">Šeredná píseň! Politická, fuj!<br/>Ohavná! Bohu máte děkovat,<br/>že nemusíte říši retovat!<br/>Já aspoň, věřte, nadšen jsem,<br/>že nejsem císařem a&nbsp;nejsem kancléřem.<br/>Též my však sotva bez hlavy být smíme;<br/>tak papeže si vyvolíme.<br/>Však víte, kde a&nbsp;co to je,<br/>čím muž se na muže pasuje.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FROSCH</span> <span class="MLP_znak_kurziva_11b">(zpívá)</span>:</p>
			<p class="MLP_verse_drama ParaOverride-1">Leť a&nbsp;pozdrav, můj slavíčku,<br/>na tisíckrát mou Aničku.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SIEBEL</span>:</p>
			<p class="MLP_verse_drama ParaOverride-1">Co? holce pozdravy? To po chuti mi není.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FROSCH</span>:</p>
			<p class="MLP_verse_drama ParaOverride-1">A&nbsp;nejen pozdravy! Též vroucí políbení!</p>
			<p class="MLP_scenicke_poznamky ParaOverride-3">Zpívá.</p>
			<p class="MLP_verse_drama ParaOverride-1">Otevři jen! Všechno spí.<br/>Otevři! Tvůj milý bdí.<br/>Zavři jen! Vždyť už je den.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SIEBEL</span>:</p>
			<p class="MLP_verse_drama ParaOverride-1">Ba vynášej si ji a&nbsp;zpívej o&nbsp;ní jen!<br/>Však budu smát se v&nbsp;krátké době.<br/>Jak napálila mne, tak udělá i&nbsp;tobě.<br/>S&nbsp;ní pomiluj se usmolený skřet<br/>a&nbsp;kolem ní se toč na křižovatce;<br/>a&nbsp;kozel, ze sabatu letě zpět,<br/>ať v&nbsp;letu na ni zamečí: Spi sladce!<br/>Chlapce, v&nbsp;němž čerstvá šťáva koluje,<br/>pro tuhle holku škoda je.<br/>Co? Pozdrav? Nic jí nevzkazuji;<br/>leda že okna vytluču jí!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">BRANDER</span> <span class="MLP_znak_kurziva_11b">(uhodí na stůl)</span>:</p>
			<p class="MLP_verse_drama ParaOverride-1">Tak pozor! pozor! Ticho tam!<br/>Já umím v&nbsp;tom snad chodit, páni;<br/>těm zamilovaným zde dám,<br/>co jejich jest, já zazpívám<br/>na dobrou noc jim pro zasmání.<br/>Tak pozor! Píseň moderní!<br/>A&nbsp;sborem ten verš poslední!</p>
			<p class="MLP_scenicke_poznamky ParaOverride-3"><a id="_idTextAnchor000"></a>Zpívá.</p>
			<p class="MLP_verse_drama ParaOverride-1">Ve sklepě krysa běhala,<br/>co žrala tuk a&nbsp;putr,<br/>a&nbsp;panděro si nacpala<br/>tak jako doktor Lutr.<br/>Kuchta jí nalíčila jed,<br/>tu omrzel ji celý svět,<br/>jak měla by v&nbsp;těle lásku.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">VŠICHNI</span> <span class="MLP_znak_kurziva_11b">(vřískají sborem)</span>:</p>
			<p class="MLP_verse_drama ParaOverride-1">Jak měla by v&nbsp;těle lásku.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">BRANDER</span>:</p>
			<p class="MLP_verse_drama ParaOverride-1">A&nbsp;běhala a&nbsp;skákala<br/>a&nbsp;pořád ji to souží,<br/>a&nbsp;po stěnách se škrábala<br/>a&nbsp;pila ze všech louží,<br/>a&nbsp;posedla ji zoufalost<br/>a&nbsp;brzy toho měla dost,<br/>jak měla by v&nbsp;těle lásku.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">VŠICHNI </span><span class="MLP_znak_kurziva_11b">(sborem)</span>:</p>
			<p class="MLP_verse_drama ParaOverride-1">Jak měla by v&nbsp;těle lásku.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">BRANDER</span>:</p>
			<p class="MLP_verse_drama ParaOverride-1">A&nbsp;prometla už celý dům<br/>a&nbsp;do kuchyně vběhla,<br/>doklepala se ke kamnům<br/>a&nbsp;zapískla a&nbsp;lehla.<br/>A&nbsp;travička se zachechtá:<br/>„Ta píská kudlu, hahaha,<br/>jak měla by v&nbsp;těle lásku.“</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">VŠICHNI</span> <span class="MLP_znak_kurziva_11b">(sborem)</span>:</p>
			<p class="MLP_verse_drama ParaOverride-1">Jak měla by v&nbsp;těle lásku.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SIEBEL</span>:</p>
			<p class="MLP_verse_drama ParaOverride-1">Nu jak by ne! To je mi případ<br/>pro tyhle chlapy pitomé!<br/>Chuděrkám krysám jedu sypat!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">BRANDER</span>:</p>
			<p class="MLP_verse_drama ParaOverride-1">Jsou silně asi v&nbsp;přízni tvé?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ALTMAYER</span>:</p>
			<p class="MLP_verse_drama ParaOverride-1">Ten tlusťoch s&nbsp;pleší! Rozbrečí se,<br/>když smutná věc se povídá.<br/>Nu arci! V&nbsp;napuchlé té kryse<br/>živoucí kontrfej svůj má.</p>
			<p class="MLP_scenicke_poznamky ParaOverride-3">Vystoupí FAUST a&nbsp;MEFISTOFELES.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Tak mám svou prvou povinností,<br/>v&nbsp;bujaré mít tě společnosti,<br/>kde uvidíš, jak lehce žíti lze.<br/>Co den, to svátek těmhle brachům zde.<br/>Každý v&nbsp;rej uzoučký se dává;<br/>byť nevtipný, dost švandy má,<br/>jako když kotě s&nbsp;ocáskem si hrá.<br/>A&nbsp;nerozbolí-li je hlava<br/>a&nbsp;hospodský jim půjčuje,<br/>dál každý při humoru je.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">BRANDER</span>:</p>
			<p class="MLP_verse_drama ParaOverride-1">Ti právě z&nbsp;cesty přicházejí;<br/>oba jak cizinci vyhlížejí.<br/>Snad hodinu zde mohou být.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FROSCH</span>:</p>
			<p class="MLP_verse_drama ParaOverride-1">Máš pravdu! Musím si svůj Lajpcik pochválit!<br/>To malá Paříž je a&nbsp;vzdělává své lidi.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SIEBEL</span>:</p>
			<p class="MLP_verse_drama ParaOverride-1">Zač máš ty cizince, se ptám.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FROSCH</span>:</p>
			<p class="MLP_verse_drama ParaOverride-1">Jen počkej! Při sklence jim na zub sáhnu;<br/>lehce z&nbsp;nich rozum vytahám,<br/>jako když děcku zoubek táhnu.<br/>Z&nbsp;dobrého rodu asi jsou,<br/>s&nbsp;tou pyšnou tváří blazeovanou.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">BRANDER</span>:</p>
			<p class="MLP_verse_drama ParaOverride-1">Jsou dryáčníci, bych se vsadil!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ALTMAYER</span>:</p>
			<p class="MLP_verse_drama ParaOverride-1">Snad.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FROSCH</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Naberu je, jedna dvě.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Ďábla se banda stěží naděje,<br/>i&nbsp;kdyby s&nbsp;ní už k&nbsp;peklu pádil.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Vám pozdrav, pánové!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SIEBEL</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; My zdravíme vás též.</p>
			<p class="MLP_scenicke_poznamky ParaOverride-3">Tiše, ze strany se dívaje na MEFISTOFELA.</p>
			<p class="MLP_verse_drama ParaOverride-1">I&nbsp;heleďme ho! Nekulžeš?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Zda přisednouti k&nbsp;pánům smíme?<br/>Když nikde dobrý truňk tu není čepován,<br/>ať alespoň se pobavíme.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ALTMAYER</span>:</p>
			<p class="MLP_verse_drama ParaOverride-1">Vy jste mi rozhýčkaný pán.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FROSCH</span>:</p>
			<p class="MLP_verse_drama ParaOverride-1">Hej, Jankovice když jste opouštěli,<br/>s&nbsp;tím Jankem jste tam nepovečeřeli?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Jen jsme dnes jeli mimo něj<br/>a&nbsp;vzkazů nám dal habaděj.<br/>Jal o&nbsp;svých bratráncích se vypravovat<br/>a&nbsp;máme je prý pěkně pozdravovat.</p>
			<p class="MLP_scenicke_poznamky ParaOverride-3">Uklání se FROSCHOVI.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ALTMAYER</span> <span class="MLP_znak_kurziva_11b">(potichu)</span>:</p>
			<p class="MLP_verse_drama ParaOverride-1">Aj, tu máš! Ten to zná!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SIEBEL</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Ten vtipnou kaši jed!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FROSCH</span>:</p>
			<p class="MLP_verse_drama ParaOverride-1">Jen počkejte! však dostanu ho hned!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">My zaslechli tu, zdá se mně,<br/>sborově nacvičené hlasy?<br/>Zde pod tou klenbou nádherně<br/>zpívání odráží se asi!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FROSCH</span>:</p>
			<p class="MLP_verse_drama ParaOverride-1">Tak virtuosem račte být?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Ach ne! Sic byl bych rád, jen větší vlohu mít.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ALTMAYER</span>:</p>
			<p class="MLP_verse_drama ParaOverride-1">Tak zazpívejte píseň!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Kolik chcete.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SIEBEL</span>:</p>
			<p class="MLP_verse_drama ParaOverride-1">Jen zánovní bych slyšet chtěl.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">My vracíme se zrovna ze Španěl,<br/>kde víno zrá a&nbsp;samá píseň kvete.</p>
			<p class="MLP_scenicke_poznamky ParaOverride-3"><a id="_idTextAnchor001"></a>Zpívá.</p>
			<p class="MLP_verse_drama ParaOverride-1">Měl král vám jednou blechu,<br/>měl velkou blechu král&nbsp;—</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FROSCH</span>:</p>
			<p class="MLP_verse_drama ParaOverride-1">Co? Blechu? To je událost!<br/>Blecha, to je mi čistý host.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(zpívá)</span>:</p>
			<p class="MLP_verse_drama ParaOverride-1">Měl král vám jednou blechu,<br/>měl velkou blechu král,<br/>ten král vám tu svou blechu<br/>jak otec miloval:<br/>„Hej, krejčíři, vem míru<br/>a&nbsp;kabát ušiješ<br/>zde tomu kavalíru<br/>a&nbsp;pantalóny též!“</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">BRANDER</span>:</p>
			<p class="MLP_verse_drama ParaOverride-1">Ať mi ten krejčíř neudělá chybu,<br/>ať naměří to správně jen,<br/>a&nbsp;nechce-li být popraven,<br/>ať kalhoty jsou bez záhybů!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Tak se ta blecha skvěla<br/>zlatem a&nbsp;hedvábím<br/>a&nbsp;kříž a&nbsp;řády měla<br/>a&nbsp;šaty samy prým.<br/>Stala se excelencí<br/>a&nbsp;říšským kancléřem,<br/>a&nbsp;její sourozenci<br/>tykali pánům všem.</p>
			<p class="MLP_verse_drama ParaOverride-1">I&nbsp;byli páni a&nbsp;dámy<br/>štípáni do krve,<br/>královna s&nbsp;markýzami<br/>zřízeny byly zle.<br/>A&nbsp;hnout se nesměli ani<br/>a&nbsp;nesměli je bít&nbsp;—<br/>nám se to bije, páni,<br/>když mršce chce se pít!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">VŠICHNI </span><span class="MLP_znak_kurziva_11b">(vřískají sborem)</span>:</p>
			<p class="MLP_verse_drama ParaOverride-1">Nám se to bije, páni,<br/>když mršce chce se pít!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FROSCH</span>:</p>
			<p class="MLP_verse_drama ParaOverride-1">Bravo! Bravo! Pěvci zdar!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SIEBEL</span>:</p>
			<p class="MLP_verse_drama ParaOverride-1">Všem blechám světa stejný zmar!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">BRANDER</span>:</p>
			<p class="MLP_verse_drama ParaOverride-1">Nehty pěkně rozmáčkni je!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ALTMAYER</span>:</p>
			<p class="MLP_verse_drama ParaOverride-1">Ať žije svoboda! A&nbsp;víno ať žije!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Svobodě připil bych tou vaší šťávou zdejší,<br/>to vaše víno jen být něco pitelnější.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SIEBEL</span>:</p>
			<p class="MLP_verse_drama ParaOverride-1">To není zrovna nejlichotivější!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Nechtít mít výstup s&nbsp;hospodským,<br/>uctili bychom vzácné hosti<br/>svých vlastních sklepů výtečností.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SIEBEL</span>:</p>
			<p class="MLP_verse_drama ParaOverride-1">Jen dejte! Já to zodpovím.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FROSCH</span>:</p>
			<p class="MLP_verse_drama ParaOverride-1">Jen sklenku dobrého, a&nbsp;dojdete hned chvály.<br/>A&nbsp;ten váš doušek nebuď malý!<br/>Neb mám-li správný kritik být,<br/>chci také plnou hubu mít.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ALTMAYER</span> <span class="MLP_znak_kurziva_11b">(potichu)</span>:</p>
			<p class="MLP_verse_drama ParaOverride-1">Od Rýna kupci jsou to, věř mi.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Podejte nebozez!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">BRANDER</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Nač, optat-li se smím?<br/>Snad nemáte ty sudy přede dveřmi?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ALTMAYER</span>:</p>
			<p class="MLP_verse_drama ParaOverride-1">Tam vzadu hospodský má košík s&nbsp;nářadím.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(chopí se nebozezu, FROSCHOVI)</span>:</p>
			<p class="MLP_verse_drama ParaOverride-1">Co byste rád? Jen račte rozkazovat.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FROSCH</span>:</p>
			<p class="MLP_verse_drama ParaOverride-1">Jak to? Což máte sorty rozličné?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Ať vybere si, co kdo chce!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ALTMAYER</span> <span class="MLP_znak_kurziva_11b">(FROSCHOVI)</span>:</p>
			<p class="MLP_verse_drama ParaOverride-1">Aha, už začínáš si pysky oblizovat.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FROSCH</span>:</p>
			<p class="MLP_verse_drama ParaOverride-1">Mám volnost volby? To dám přednost Rýnu.<br/>Jsou dary rozličné, však není nad otčinu.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(navrtá tam, kde FROSCH sedí, kraj stolu)</span>:</p>
			<p class="MLP_verse_drama ParaOverride-1">Teď opatřte mi vosk, ať zátek naděláme.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ALTMAYER</span>:</p>
			<p class="MLP_verse_drama ParaOverride-1">Ech, to je kejklířství, to známe.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES </span><span class="MLP_znak_kurziva_11b">(BRANDEROVI)</span>:</p>
			<p class="MLP_verse_drama ParaOverride-1">Vy, prosím?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">BRANDER</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Šampaňského chci,<br/>a&nbsp;ať je pěkně šumící!</p>
			<p class="MLP_scenicke_poznamky ParaOverride-3">MEFISTOFELES navrtá stůl; jeden z&nbsp;pijáků zatím zhotovil voskové zátky a&nbsp;ucpal jimi otvory.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">BRANDER</span>:</p>
			<p class="MLP_verse_drama ParaOverride-1">Nelze se opřít o&nbsp;vlast pouze,<br/>dobro je v&nbsp;dálkách častokrát;<br/>kdo ryzí Němec je, má pifku na Francouze,<br/>leč jejich vína pije rád.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SIEBEL</span> <span class="MLP_znak_kurziva_11b">(k němuž přichází MEFISTOFELES)</span>:</p>
			<p class="MLP_verse_drama ParaOverride-1">Já kyselého nechci nic,<br/>mně leda slaďounkého chce se.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(navrtá stůl)</span>:</p>
			<p class="MLP_verse_drama ParaOverride-1">Vám tokajského nabídne se.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ALTMAYER</span>:</p>
			<p class="MLP_verse_drama ParaOverride-1">Upřímně, páni, musím říc,<br/>že račte za blázny nás míti.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Aj, kdo by si moh dovoliti<br/>s&nbsp;milými hosty žertovat?<br/>Tak rovnou! Račte příkaz dát,<br/>čím že smím pánu posloužiti?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ALTMAYER</span>:</p>
			<p class="MLP_verse_drama ParaOverride-1">Čím chcete! Jen už ne se ptát!</p>
			<p class="MLP_scenicke_poznamky ParaOverride-3">Všechny otvory jsou vyvrtány a&nbsp;ucpány.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(s&nbsp;podivnými posuny)</span>:</p>
			<p class="MLP_verse_drama ParaOverride-1">Hrozny na révě jsou!<br/>Kozli rohy své nesou;<br/>víno je šťáva, dřívím réva,<br/>víno vydá stůl, že je z&nbsp;dřeva.<br/>Buď v&nbsp;hloubku pohled pohroužen!<br/>Je hotov zázrak, věřte jen!</p>
			<p class="MLP_verse_drama ParaOverride-1">Teď zátky ven a&nbsp;dát se do pití!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">VŠICHNI</span> <span class="MLP_znak_kurziva_11b">(vytáhnou zátky; každému teče do sklenice žádané víno)</span>:</p>
			<p class="MLP_verse_drama ParaOverride-1">Studánko krásná, díky ti!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Jen se mi střezte kapku rozlíti!</p>
			<p class="MLP_scenicke_poznamky ParaOverride-3">Pijí zas a&nbsp;zas.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">VŠICHNI </span><span class="MLP_znak_kurziva_11b">(zpívají)</span>:</p>
			<p class="MLP_verse_drama ParaOverride-1">Tak kanibalsky blaze nám,<br/>jak půltisíci sviní.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">K&nbsp;své svobodě z&nbsp;nich každý procítá.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Zde být už po chuti mi není.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Dej pozor: jejich bestialita<br/>přeskvostně dojde projádření.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SIEBEL</span> <span class="MLP_znak_kurziva_11b">(pije neopatrně, víno vyteče na podlahu a&nbsp;změní se v&nbsp;plamen)</span>:</p>
			<p class="MLP_verse_drama ParaOverride-1">Pomozte! Hoří! Peklo vře!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(zaříkává plamen)</span>:</p>
			<p class="MLP_verse_drama ParaOverride-1">Spřízněný živle, utiš se!</p>
			<p class="MLP_scenicke_poznamky ParaOverride-3">SIEBLOVI.</p>
			<p class="MLP_verse_drama ParaOverride-1">Jen z&nbsp;očistce to krůpěj tentokráte.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SIEBEL</span>:</p>
			<p class="MLP_verse_drama ParaOverride-1">Co je to? To nám odpykáte!<br/>Vy asi nevíte, kdo jsme.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FROSCH</span>:</p>
			<p class="MLP_verse_drama ParaOverride-1">Tohle se po druhé už nestane!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ALTMAYER</span>:</p>
			<p class="MLP_verse_drama ParaOverride-1">Raděj mu povězme, že má se klidně vzdálit.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SIEBEL</span>:</p>
			<p class="MLP_verse_drama ParaOverride-1">Jak, pane? On si zamane<br/>svým hokuspokusem nás šálit?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Mlč, starý sude!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SIEBEL</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Pometlo!<br/>Jdeš na nás, hrubče, z&nbsp;téhle strany?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">BRANDER</span>:</p>
			<p class="MLP_verse_drama ParaOverride-1">Nu počkej, pršet budou rány!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ALTMAYER</span> <span class="MLP_znak_kurziva_11b">(vytáhne ze stolu zátku; vyšlehne naň oheň)</span>:</p>
			<p class="MLP_verse_drama ParaOverride-1">Já hořím!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SIEBEL</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Čáry! Jen ho zab!<br/>Je mimo zákon tenhle chlap!</p>
			<p class="MLP_scenicke_poznamky ParaOverride-3">Tasí nože a&nbsp;ženou se na MEFISTOFELA.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(s&nbsp;vážným posunem)</span>:</p>
			<p class="MLP_verse_drama ParaOverride-1">Všechno změň se vám!<br/>Je smysl i&nbsp;místo klam!<br/>Buďte zde, buďte tam!</p>
			<p class="MLP_scenicke_poznamky ParaOverride-3">V&nbsp;úžase na sebe pohlížejí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ALTMAYER</span>:</p>
			<p class="MLP_verse_drama ParaOverride-1">Kde jsem? Ach, jaká krásná zem?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FROSCH</span>:</p>
			<p class="MLP_verse_drama ParaOverride-1">Co! Vinice?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SIEBEL</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;A&nbsp;hrozny před nosem?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">BRANDER</span>:</p>
			<p class="MLP_verse_drama ParaOverride-1">Pod listím réva obepíná,<br/>hle, tyčku, zde! A&nbsp;toho vína!</p>
			<p class="MLP_scenicke_poznamky ParaOverride-3">Chytí SIEBLA za nos. Též ostatní chytí druh druha za nos a&nbsp;zvedají nože.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(zaříkává)</span>:</p>
			<p class="MLP_verse_drama ParaOverride-1">Z&nbsp;očí jim, blude, spusť se zas!<br/>A&nbsp;pomněte, jak žertovat zná ďas.</p>
			<p class="MLP_scenicke_poznamky ParaOverride-3">Zmizí s&nbsp;FAUSTEM, chlapíci se trhnou od sebe.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SIEBEL</span>:</p>
			<p class="MLP_verse_drama ParaOverride-1">Co je?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ALTMAYER</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Jak?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FROSCH</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Tvůj že nos to byl?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">BRANDER</span> <span class="MLP_znak_kurziva_11b">(SIEBLOVI)</span>:</p>
			<p class="MLP_verse_drama ParaOverride-1">A&nbsp;já jsem tvůj zas polapil?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ALTMAYER</span>:</p>
			<p class="MLP_verse_drama ParaOverride-1">To byla rána! Údy šla mi všemi.<br/>Já omdlím. Židli podejte mi!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FROSCH</span>:</p>
			<p class="MLP_verse_drama ParaOverride-1">Co se to vlastně stalo zde?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SIEBEL</span>:</p>
			<p class="MLP_verse_drama ParaOverride-1">Když toho chlapa ještě zočím,<br/>ten živ mi odtud nepůjde!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ALTMAYER</span>:</p>
			<p class="MLP_verse_drama ParaOverride-1">Já viděl ho&nbsp;— já věřím vlastním očím —<br/>jak dveřmi jede na sudě&nbsp;—<br/>Má noha se jak olověná vleče.</p>
			<p class="MLP_scenicke_poznamky ParaOverride-3">Obrátí se ke stolu.</p>
			<p class="MLP_verse_drama ParaOverride-1">Božínku! Jestlipak to víno ještě teče?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SIEBEL</span>:</p>
			<p class="MLP_verse_drama ParaOverride-1">Byl to jen podvod, lež a&nbsp;klam.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FROSCH</span>:</p>
			<p class="MLP_verse_drama ParaOverride-1">Já na víno si vzpomínám.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">BRANDER</span>:</p>
			<p class="MLP_verse_drama ParaOverride-1">A&nbsp;hrozny byly tu přec taky.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ALTMAYER</span>:</p>
			<p class="MLP_verse_drama ParaOverride-5">A&nbsp;pak se řekne: nevěř na zázraky!</p>
			<p id="_idParaDest-11" class="MLP_uroven3_nadpis ParaOverride-1">Čarodějnická kuchyně</p>
			<p class="MLP_text_bez1radku_-I-_-0-12- ParaOverride-3">Na nízkém krbu stojí nad ohněm veliký kotel. V&nbsp;páře, z&nbsp;něho vystupující, různé zjevy. U&nbsp;kotle sedí MOŘSKÁ KOČKA; míchá v&nbsp;něm a&nbsp;dbá, aby nepřekypěl. MOŘSKÝ KOCOUR s&nbsp;mláďaty sedí vedle a&nbsp;ohřívá se. Stěny a&nbsp;strop vyzdobeny přepodivným čarodějnickým nářadím.</p>
			<p class="MLP_scenicke_poznamky ParaOverride-3">FAUST, MEFISTOFELES.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ty zbrkle tupé kejkle se mi hnusí!<br/>Tou pustou fraškou, jež mě dusí,<br/>mi zaručit chceš léčení?<br/>Proč stará bába má mi radit?<br/>A&nbsp;špinavé to kuchtění<br/>o&nbsp;třicet roků má mě zmladit?<br/>Běda, když neznáš lepších rad,<br/>naděj a&nbsp;vyhlídky mě opustily.<br/>Což příroda, což dobrý démon snad<br/>nic hojivého nesvařili?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Tos opět moudře promluvil!<br/>Též přirozený lék tvé stáří zdolá:<br/>Leč v&nbsp;jinou knihu zapsán byl<br/>a&nbsp;je to divná kapitola.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Já chci jej znát.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Je zdarma připraven,<br/>lze bez kejklů i&nbsp;lékaře jej míti:<br/>jen do rolí si vyjdi ven<br/>a&nbsp;kopat začni tam a&nbsp;rýti,<br/>žij tělesně i&nbsp;duševně<br/>v&nbsp;co možná omezeném kruhu,<br/>ať nesmíšený pokrm jde ti k&nbsp;duhu;<br/>jak dobytče žij s&nbsp;dobytkem; a&nbsp;sám,<br/>ba sám hnoj pole, jež ti žně má dáti&nbsp;—<br/>tak nejlíp lze si, povídám,<br/>uchovat mládí do osmdesáti!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Tomu jsem nepřivyk a&nbsp;nic to pro mne není,<br/>kopat a&nbsp;dřít se do umdlení.<br/>Mně těsný život nesvědčí!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Tak čarodějka jen tě vyléčí!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">A&nbsp;proč ta bába? Nemáš sil,<br/>abys mi sám ten nápoj svařil?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Aj, krásné ukrácení chvil!<br/>Sta mostů oblouk by se dřív mi zdařil.<br/>Ne uměn jen a&nbsp;znalostí:<br/>třeba též trpělivosti.<br/>Po léta tichý duch si hledí díla,<br/>v&nbsp;ten jemný kvas jen lety vjede síla.<br/>A&nbsp;kolik divných míchanic<br/>je nutno slíti do nádoby!<br/>Ten recept od ďábla je sic,<br/>leč ďábel, ten ho nevyrobí.</p>
			<p class="MLP_scenicke_poznamky ParaOverride-3">Zpozoruje ZVÍŘATA.</p>
			<p class="MLP_verse_drama ParaOverride-1">Aj, hleďme něžné lokaje!<br/>To děvečka, to sluha je!</p>
			<p class="MLP_scenicke_poznamky ParaOverride-3">ZVÍŘATŮM.</p>
			<p class="MLP_verse_drama ParaOverride-1">Paní je asi někde v&nbsp;práci?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ZVÍŘATA</span>:</p>
			<p class="MLP_verse_drama ParaOverride-1">Na trachtaci.<br/>Z&nbsp;domu ven.<br/>Komínem!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">A&nbsp;jak jí dlouho táčky trvávají?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ZVÍŘATA</span>:</p>
			<p class="MLP_verse_drama ParaOverride-1">Pokud se naše tlapky zahřívají.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(FAUSTOVI)</span>:</p>
			<p class="MLP_verse_drama ParaOverride-1">Zda zvířátka to nejsou roztomilá?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ničím jsem nebyl tolik znechucen.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Ne, diškurs jako tenhleten,<br/>to zábava je ušlechtilá.</p>
			<p class="MLP_scenicke_poznamky ParaOverride-3">ZVÍŘATŮM.</p>
			<p class="MLP_verse_drama ParaOverride-1">Povídám, zatrolené plichty,<br/>co má z&nbsp;té vaší kaše být?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ZVÍŘATA</span>:</p>
			<p class="MLP_verse_drama ParaOverride-1">Vodnaté zavařujem šlichty.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Ty v&nbsp;publiku jdou na odbyt!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">KOCOUR</span> <span class="MLP_znak_kurziva_11b">(přitočí se a&nbsp;lísá se k&nbsp;MEFISTOFELOVI)</span>:</p>
			<p class="MLP_verse_drama ParaOverride-1">Hoď kostkami jen,<br/>ať obohacen<br/>smím obehrát tě!<br/>Je truchlivo žít.<br/>Jen peníze mít!<br/>I&nbsp;rozum je v&nbsp;zlatě.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Co by to znamenalo pro opici,<br/>smět do lotynky přisadit si!</p>
			<p class="MLP_scenicke_poznamky ParaOverride-3">Zatím si hrála mláďata s&nbsp;velikou koulí, kterou teď přivalí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">KOCOUR</span>:</p>
			<p class="MLP_verse_drama ParaOverride-1">Točí se svět<br/>nahoru, zpět,<br/>bez spočinutí.<br/>Sklem zaznívá,<br/>skla křehkost má,<br/>uvnitř je dutý.<br/>Tady se skví&nbsp;—<br/>zde zasvítí&nbsp;—<br/>žiju si s&nbsp;chutí!<br/>Synáčku můj,<br/>opodál stůj,<br/>zbudou jen střepy;<br/>konec to tvůj&nbsp;—<br/>kdo to slepí?&nbsp;—</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Co má s&nbsp;tím řešetem být?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">KOCOUR</span> <span class="MLP_znak_kurziva_11b">(sundá je se stěny)</span>:</p>
			<p class="MLP_verse_drama ParaOverride-1">Ty zlodějem být,<br/>měl by ses řešeta stříci.</p>
			<p class="MLP_scenicke_poznamky ParaOverride-3">Běží ke KOČCE, aby se dívala řešetem.</p>
			<p class="MLP_verse_drama ParaOverride-1">Koukni se řešetem!<br/>A&nbsp;přec, kdo je zlodějem,<br/>si netroufáš říci.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(jde k&nbsp;ohni)</span>:</p>
			<p class="MLP_verse_drama ParaOverride-1">Co hrnec ten?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">KOCOUR </span><span class="MLP_znak_tucne_11b CharOverride-1">a</span><span class="MLP_znak_tucne_11b">&nbsp;KOČKA</span>:</p>
			<p class="MLP_verse_drama ParaOverride-1">Pitomec ten!<br/>Neví, nač hrnec ten!<br/>S&nbsp;tím kotlem nepopleť se!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">No, drzý jsi dost!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">KOCOUR</span>:</p>
			<p class="MLP_verse_drama ParaOverride-1">Tady vem chvost,<br/>v&nbsp;té židli ulebeď se!</p>
			<p class="MLP_scenicke_poznamky ParaOverride-3">Nutí MEFISTOFELA, aby usedl.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span> <span class="MLP_znak_kurziva_11b">(stál po celou tu dobu před zrcadlem, přistupoval k&nbsp;němu a&nbsp;vzdaloval se)</span>:</p>
			<p class="MLP_verse_drama ParaOverride-1">Co vidím? Božská postava<br/>v&nbsp;kouzelném zrcadle tom svítí!<br/>Ach, láskou zrychlené já křídlo chtěl bych míti,<br/>jež vstříc té kráse zamává!<br/>Odsud zřím rysy jasně zpodobeny,<br/>leč přistoupím-li na dosah,<br/>hned se mi rozplynou; jak v&nbsp;mhách.<br/>Ten nejkrásnější obraz ženy!<br/>Což žena je tak krásná? Ach,<br/>a&nbsp;tyto údy, sladce rozloženy,<br/>jsou, jak bych po souhrnu ráje sáh!<br/>Cos takového zemi zdobí?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Nu, jak by ne! Když bůh se pachtí po šest dní<br/>a&nbsp;sám si posléz bravo dí,<br/>to něco kloudného se zrobí.<br/>Dosyta nadívej se jen,<br/>takový skvost se ti už vyčenichá,<br/>a&nbsp;šťastliv bude věru ten,<br/>kdo panně půjde za ženicha!</p>
			<p class="MLP_scenicke_poznamky ParaOverride-3">FAUST zírá neustále do zrcadla. MEFISTOFELES, protahuje se na židli a&nbsp;pohrávaje si s&nbsp;oháňkou, mluví dál.</p>
			<p class="MLP_verse_drama ParaOverride-1">Jsem jako král a&nbsp;sedím na svém trůnu.<br/>Mám žezlo v&nbsp;rukou svých, mám vše&nbsp;— až na korunu.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ZVÍŘATA</span> <span class="MLP_znak_kurziva_11b">(dosud dělala různé nesmyslné pohyby; teď s&nbsp;velkým pokřikem přinášejí MEFISTOFELOVI korunu)</span>:</p>
			<p class="MLP_verse_drama ParaOverride-1">Vem krev a&nbsp;vem znoj,<br/>jak lepem ji spoj<br/>a&nbsp;korunu přijmi!</p>
			<p class="MLP_scenicke_poznamky ParaOverride-3">Zacházejí s&nbsp;korunou neobratně a&nbsp;rozlomí ji ve dva kusy, s&nbsp;nimiž poskakují.</p>
			<p class="MLP_verse_drama ParaOverride-1">Co stalo se teď!<br/>My koukáme, hleď,<br/>my lepíme rýmy.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span> <span class="MLP_znak_kurziva_11b">(před zrcadlem)</span>:</p>
			<p class="MLP_verse_drama ParaOverride-1">Ó běda mi, vždyť zešílím!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(ukazuje na zvířata)</span>:</p>
			<p class="MLP_verse_drama ParaOverride-1">I&nbsp;mně už trochu silné kousky jsou to.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ZVÍŘATA</span>:</p>
			<p class="MLP_verse_drama ParaOverride-1">A&nbsp;najdem-li rým<br/>a&nbsp;svedem to s&nbsp;ním,<br/>pak myšlenky jsou to!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span> <span class="MLP_znak_kurziva_11b">(stále před zrcadlem)</span>:</p>
			<p class="MLP_verse_drama ParaOverride-1">Má prsa v&nbsp;plamenech se dusí!<br/>Pojď na vzduch! Rychle! Zmizet chci.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(na zvířata)</span>:</p>
			<p class="MLP_verse_drama ParaOverride-1">Nu, alespoň se doznat musí,<br/>upřímní jsou to básníci.</p>
			<p class="MLP_scenicke_poznamky ParaOverride-3">Kotel, KOČKOU zanedbaný, překypí; vyrazí velký plamen a&nbsp;vyletí komínem. Plamenem sjede dolů s&nbsp;příšerným hulákáním ČARODĚJKA.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ČARODĚJKA</span>:</p>
			<p class="MLP_verse_drama ParaOverride-1">Au! Au! Ho! Ho!<br/>Zanedbat, zvíře, kotel? Co?<br/>Popálit paní? Nemehlo!<br/>Ty prasnice!</p>
			<p class="MLP_scenicke_poznamky ParaOverride-3">Uvidí FAUSTA a&nbsp;MEFISTOFELA.</p>
			<p class="MLP_verse_drama ParaOverride-1">Co je to zde?<br/>Kdopak vy jste?<br/>Co chcete tu?<br/>Kdo to sem vběh?<br/>Bodejť vás dech<br/>z&nbsp;předpeklí sžeh!</p>
			<p class="MLP_scenicke_poznamky ParaOverride-3">Vjede vařečkou do kotle a&nbsp;stříká plameny po FAUSTOVI, MEFISTOFELOVI i&nbsp;ZVÍŘATECH. ZVÍŘATA kňučí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(obrátí oháňku, kterou má v&nbsp;ruce, a&nbsp;mlátí do sklenic a&nbsp;hrnců)</span>:</p>
			<p class="MLP_verse_drama ParaOverride-1">Bác! Já ti dám!<br/>Tu máš ten krám!<br/>Tu máš své sklo!<br/>Ty zdechlino,<br/>jen žert je to,<br/>jen takt můj k&nbsp;písničkám.</p>
			<p class="MLP_scenicke_poznamky ParaOverride-3">ČARODĚJKA vztekle a&nbsp;zděšeně ustupuje.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Nu, poznáváš mne? Stvůro kostlivá!<br/>Poznáváš svého knížete a&nbsp;pána?<br/>Rozmlátit všechno je-li choutka má,<br/>s&nbsp;cháskou svých koček budeš roztřískána!<br/>Červených gatí nebojíš se víc?<br/>Kohoutí péro nic už nehlásí ti?<br/>Cožpak jsem schoval tu svou líc?<br/>Mám sám své jméno vysloviti?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ČARODĚJKA</span>:</p>
			<p class="MLP_verse_drama ParaOverride-1">Čím omluvit svůj sprostý pozdrav smím?<br/>Kopyta na vás nevidím;<br/>kde vaši havrani jsou oba?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Pro dnešek se ti pardon dá.<br/>Co jsme se zhlédli, ty a&nbsp;já,<br/>to arci prošla slušná doba.<br/>Kultura olízla teď celý svět;<br/>i sama čerta naposled;<br/>nordické strašidlo už v&nbsp;nepaměť se stápí:<br/>kde vidíš rohy, ohon, drápy?<br/>A&nbsp;co se nohy tkne, jíž nelze oželet,<br/>z&nbsp;té měl bych v&nbsp;světě plno výtek;<br/>proto jak mnohý jun já po řadu již let<br/>vycpaných používám lýtek.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ČARODĚJKA</span> <span class="MLP_znak_kurziva_11b">(tančíc)</span>:</p>
			<p class="MLP_verse_drama ParaOverride-1">Vždyť radostí se poblázním,<br/>že pana Satanáše zas tu zřím!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">To jméno, ženská, to si vyprosím!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ČARODĚJKA</span>:</p>
			<p class="MLP_verse_drama ParaOverride-1">A&nbsp;pročpak? Dovolte se ptát.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Již dávno zapsáno je v&nbsp;knihu bájí;<br/>zisk arci lidem z&nbsp;toho nepřipad,<br/>jsou zlého zbaveni, zlí dál jim zůstávají.<br/>Říkej mi barone a&nbsp;tím to odbudeš,<br/>jsem kavalír jak kavalíři jiní.<br/>O&nbsp;vzácné krvi mé přec nepochybuješ:<br/>hleď, zde můj erb, ten šlechticem mne činí.</p>
			<p class="MLP_scenicke_poznamky ParaOverride-3">Učiní neslušný posunek.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ČARODĚJKA</span> <span class="MLP_znak_kurziva_11b">(s&nbsp;nesmírným smíchem)</span>:</p>
			<p class="MLP_verse_drama ParaOverride-1">Haha! Nu, tohle poznávám.<br/>Jste šelma, jak vás v&nbsp;mysli mám.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(FAUSTOVI)</span>:</p>
			<p class="MLP_verse_drama ParaOverride-1">Jen zbystři, brachu, sluch a&nbsp;hled,<br/>jak s&nbsp;čarodějnicemi zacházet.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ČARODĚJKA</span>:</p>
			<p class="MLP_verse_drama ParaOverride-1">A&nbsp;co si, páni, ráčíte?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Skleničku známé šťávy té!<br/>A&nbsp;prosím o&nbsp;nejstarší ročník;<br/>neb lety dojde síly dvojité.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ČARODĚJKA</span>:</p>
			<p class="MLP_verse_drama ParaOverride-1">I&nbsp;ráda! Lahvička tu právě;<br/>já též si někdy smlsnu na té šťávě,<br/>a&nbsp;naprosto už nesmrdí;<br/>té, chcete-li, vám podám sklenku.</p>
			<p class="MLP_scenicke_poznamky ParaOverride-3">Tiše.</p>
			<p class="MLP_verse_drama ParaOverride-1">Leč bez přípravy on-li napije se z&nbsp;ní,<br/>jak dobře známo vám, je mrtev za chvilenku.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Toť přítel, jemuž k&nbsp;duhu má to jít.<br/>Z&nbsp;tvé kuchyně to nejlepší mu přeji.<br/>Kruh zatáhni, v&nbsp;němž čáry tvé se dějí,<br/>a&nbsp;plný šálek dej mu pít!</p>
			<p class="MLP_scenicke_poznamky ParaOverride-3">ČARODĚJKA táhne s&nbsp;prazvláštními posunky kruh a&nbsp;postaví tam divné věci; zatím sklenice se jmou zníti, kotle vydávají hudební zvuky. Naposled přinese ČARODĚJKA velikou knihu, postaví do kruhu kočkodany, kteří drží pochodně a&nbsp;jsou jí za pulpit. Pokyne FAUSTOVI, aby přistoupil.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span> <span class="MLP_znak_kurziva_11b">(MEFISTOFELOVI)</span>:</p>
			<p class="MLP_verse_drama ParaOverride-1">Ne, pověz, nač ta kočičina?<br/>To bláznění, ta posunčina,<br/>ten příliš známý tlach a&nbsp;klam,<br/>jímž z&nbsp;hloubi duše pohrdám!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Aj, k&nbsp;smíchu! Pouhé láryfáry;<br/>nebuď mi přec tak přísný pán.<br/>Lékařka dělá čáry máry,<br/>aby byl šťastný účin přán.</p>
			<p class="MLP_scenicke_poznamky ParaOverride-3">Nutí FAUSTA, aby vstoupil do kruhu.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ČARODĚJKA</span> <span class="MLP_znak_kurziva_11b">(jme se s&nbsp;velkým důrazem říkat z&nbsp;knihy)</span>:</p>
			<p class="MLP_verse_drama ParaOverride-1">Jedničku vem,<br/>v&nbsp;deset ji změň,<br/>dvojku dej ven,<br/>s&nbsp;trojkou se těš,<br/>to zbohatneš.<br/>Čtverku, tu pryč!<br/>Pět jako šest,<br/>malá to čest,<br/>sedmička spíš,<br/>osmu tam piš;<br/>devět je víc,<br/>deset je nic.<br/>Toť násobilka kouzelnic.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Jak v&nbsp;horečce ta baba mele.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">To ještě dávno není celé,<br/>vždyť já to znám, jak dál to v&nbsp;knize zní;<br/>já proplýtval s&nbsp;ní mnohé chvíle,<br/>neb dokonalé matení,<br/>to pro moudré je taj a&nbsp;stejně pro zpozdilé.<br/>Hle, nový kousek s&nbsp;dávnou tradicí,<br/>neb každý věk tu moudrost míval,<br/>vždy jednotkou a&nbsp;trojicí<br/>blud místo pravdy rozšiřován býval.<br/>Tak žvaní se, tak učí, den co den;<br/>kdo by chtěl blázny vyrušovat?<br/>Mníť člověk obvykle, jak slova slyší jen,<br/>že při nich musí si též něco představovat.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ČARODĚJKA</span> <span class="MLP_znak_kurziva_11b">(pokračuje)</span>:</p>
			<p class="MLP_verse_drama ParaOverride-1">Co kouzelná<br/>jen věda zná,<br/>to všemu světu se tají.<br/>Kdo nemyslí,<br/>mít darem ji smí,<br/>ba bez starosti má ji.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Jaké to pusté říkání,<br/>že mi až hlava z&nbsp;toho třeští?<br/>Tak se mi zdá, že sbor tu zní,<br/>v&nbsp;němž na sto tisíc bláznů vřeští.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOTELES</span>:</p>
			<p class="MLP_verse_drama ParaOverride-1">Nech, čacká Sibyllo, nech zaříkání<br/>a&nbsp;misku podej bez váhání,<br/>v&nbsp;ní buď až po okraj tvůj mok!<br/>Můj druh si přihne bez bázně i&nbsp;tady,<br/>jeť muž to s&nbsp;přehojnými grady<br/>a&nbsp;za sebou má mnohý lok.</p>
			<p class="MLP_scenicke_poznamky ParaOverride-3">ČARODĚJKA s&nbsp;mnoha obřady vlévá nápoj do misky; jak ji FAUST zvedá ke rtům, vyšlehne z&nbsp;ní lehký plamen.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Jen rychle! Zavlaž nápojem své rty,<br/>a&nbsp;záhy srdce osvěží ti.<br/>Jak? Kdo je s&nbsp;ďáblem ty a&nbsp;ty,<br/>ten z&nbsp;plamínku že bázeň cítí?</p>
			<p class="MLP_scenicke_poznamky ParaOverride-3">ČARODĚJKA uvolní kruh. FAUST z&nbsp;něho vystoupí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Ven! Rychle! Nečinně tu nesmíš stát.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ČARODĚJKA</span>:</p>
			<p class="MLP_verse_drama ParaOverride-1">Ať vám ten doušek dobře dělá v&nbsp;těle!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(ČARODĚJCE)</span>:</p>
			<p class="MLP_verse_drama ParaOverride-1">Lze-li ti něco k&nbsp;vůli udělat,<br/>tak o&nbsp;sabatu řekni mi to směle.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ČARODĚJKA</span>:</p>
			<p class="MLP_verse_drama ParaOverride-1">Zde písnička. Tu zpívejte si jen,<br/>hned na vás přijdou zvláštní chutě.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(FAUSTOVI)</span>:</p>
			<p class="MLP_verse_drama ParaOverride-1">Tak pojď; a&nbsp;zčerstva! Povedu tě.<br/>Musíš se potit. Proženu tě.<br/>Ať jeví nápoj účin, vnitř i&nbsp;ven!<br/>Poté tě naučím, jak zahálka se cení,<br/>a&nbsp;brzy ucítíš pak v&nbsp;smyslů rozněžnění,<br/>jak Amor sem a&nbsp;tam si hopká, probuzen.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Nech k&nbsp;zrcadlu mě rychle ještě jíti!<br/>Bylť příliš krásný obraz ten!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Ne, ne! Vždyť hned už budeš zříti<br/>na vlastní oči vzor všech žen.</p>
			<p class="MLP_scenicke_poznamky ParaOverride-3">Tiše.</p>
			<p class="MLP_verse_drama ParaOverride-5">S&nbsp;tou šťávou v&nbsp;těle, každou ženu<br/>budeš mít brzy za Helenu.</p>
			<p id="_idParaDest-12" class="MLP_uroven3_nadpis ParaOverride-1">Ulice</p>
			<p class="MLP_scenicke_poznamky ParaOverride-3">FAUST, MARKÉTA jde mimo.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Má krásná slečno, smím se ptát,<br/>zda mohu vám rámě a&nbsp;průvod dát?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Já nejsem slečna. A&nbsp;krásná k&nbsp;tomu!<br/>Já bez průvodce trefím domů.</p>
			<p class="MLP_scenicke_poznamky ParaOverride-3">Vymkne se mu a&nbsp;odejde.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ne, jaké krásné dítě to!<br/>Co živ jsem neviděl hezčího!<br/>Tak bez hříchu a&nbsp;bez hany<br/>a&nbsp;přitom přec jen od rány!<br/>Té tváře světlo, ten svěží ret<br/>já budu vidět, co světem svět.<br/>Jak oči klopí, hluboce<br/>vtisklo se mi to do srdce.<br/>A&nbsp;jak mě tak zkrátka odbyla,<br/>v&nbsp;tom se mi nejvíc líbila.</p>
			<p class="MLP_scenicke_poznamky ParaOverride-3">Vystoupí MEFISTOFELES.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Slyš, tuhle holku mi přivedeš.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">A&nbsp;kterou?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Co tudy šla, jak jdeš.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Ta? Té jsem v&nbsp;patách z&nbsp;kostela;<br/>od svého velebníčka šla,<br/>za zpovědnicí stál já hned,<br/>jak rozhřešení dostala.<br/>Je stvoření to bez viny.<br/>Šla k&nbsp;zpovědi beze vší příčiny.<br/>U&nbsp;té bych sotva něco sved.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Prosím tě! Je jí přes čtrnáct let!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Mluvíš, jak mluví zpustlíci pustí,<br/>co květinky vidí jen pro sebe růsti<br/>a&nbsp;myslí, že není ctností a&nbsp;vnad,<br/>jichž oni by nemohli otrhat.<br/>Leč stává se, že přec to plave.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Můj vzácný mistře libomrave,<br/>slušnost mi nechal pěkně stranou.<br/>A&nbsp;zkrátka a&nbsp;dobře, já mu dím:<br/>dnes v&nbsp;noci s&nbsp;tím sladkým stvořením<br/>když v&nbsp;náručí já si neležím,<br/>tak o&nbsp;půlnoci&nbsp;— na neshledanou!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Tak mějte přece uznání!<br/>Dejte mi aspoň čtrnáct dní,<br/>ať vyčenichám příležitost.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Jen sedm hodin kdybych měl,<br/>bez ďábla bych se obešel<br/>a&nbsp;sved bych takovouhle bytost.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Už málem jak Francouz hovoříte,<br/>těm pravým však požitkům nerozumíte.<br/>Prosím, nač bez práce koláče?<br/>To vám to zachutná jináče,<br/>když slib a&nbsp;odklad, lest a&nbsp;pokus<br/>a&nbsp;všelijaký hokuspokus<br/>vám připraví pannu a&nbsp;uhněte,<br/>jak ve vlašských knížkách se dočtete.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">I&nbsp;bez toho mám chuti dost.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Tak stranou všechnu žertovnost.<br/>Já říkám vám, že s&nbsp;kráskou tou<br/>to nepůjde tak najednou.<br/>Šturmem, to na ni neplatí.<br/>Musíme na ni leda lstí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Chci nějakou věc toho anděla.<br/>K&nbsp;lůžku mě veď, kde ležela!<br/>Z&nbsp;prsou jí teplý šátek vem,<br/>chtěl bych se pokochat s&nbsp;podvazkem!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Abyste viděl, že ten váš cit<br/>chci fedrovat a&nbsp;obsloužit,<br/>dnes ještě&nbsp;— nemařme chvilčičky&nbsp;—<br/>vás dovedu do její světničky.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">A&nbsp;mohu ji vidět? A&nbsp;mít?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; To ne!<br/>Ona si zajde k&nbsp;sousedce.<br/>Však můžete sám zatím od srdce<br/>své příští oddávat se slasti<br/>a&nbsp;v&nbsp;jejím mlnu se dosyta pásti.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Tak půjdem?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Až trochu později.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ty za mne dárek vyber jí!</p>
			<p class="MLP_scenicke_poznamky ParaOverride-3">Odejde.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Hned dárky! Výborně! No, tohle na ně platí!<br/>Leckteré krásné místo znám<br/>a&nbsp;skvosty zahrabané tam.<br/>Musím je trochu přehrabati.</p>
			<p class="MLP_scenicke_poznamky ParaOverride-6">Odejde.</p>
			<p id="_idParaDest-13" class="MLP_uroven3_nadpis ParaOverride-1">Večer</p>
			<p class="MLP_scenicke_poznamky ParaOverride-3">Čistě uklizená světnička.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span> <span class="MLP_znak_kurziva_11b">(plete a&nbsp;váže si copy)</span>:</p>
			<p class="MLP_verse_drama ParaOverride-1">Tak ráda bych přec jen vědět chtěla,<br/>kdo dneska ten pán byl u&nbsp;kostela.<br/>Baže byl zjevu ušlechtilého;<br/>z&nbsp;domu je jistě urozeného,<br/>to jsem mu viděla na jeho čele.<br/>Což by se jinak byl choval tak směle?</p>
			<p class="MLP_scenicke_poznamky ParaOverride-3">Odejde.</p>
			<p class="MLP_scenicke_poznamky ParaOverride-7">MEFISTOFELES, FAUST.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Tichounce, zcela tiše sem!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span> <span class="MLP_znak_kurziva_11b">(po delším mlčení)</span>:</p>
			<p class="MLP_verse_drama ParaOverride-1">Prosím tě, jdi, ať sám tu jsem!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(čenichaje)</span>:</p>
			<p class="MLP_verse_drama ParaOverride-1">To málokterá tak čisťounce má.</p>
			<p class="MLP_scenicke_poznamky ParaOverride-3">Odejde.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span> <span class="MLP_znak_kurziva_11b">(rozhlížeje se vůkol)</span>:</p>
			<p class="MLP_verse_drama ParaOverride-1">Vítám tě, v&nbsp;soumraku ty záře má,<br/>jež třeseš se tou svatyní!<br/>Vstup do mne, sladká slasti milostná,<br/>v&nbsp;níž rosa naděje se touhou chví!<br/>Jak zmlká všechna nepokojnost<br/>v&nbsp;tom pořádku, v&nbsp;tom ztišení;<br/>v&nbsp;té chudobě, ach, jaká hojnost,<br/>a&nbsp;jaké blaho v&nbsp;tomto vězení!</p>
			<p class="MLP_scenicke_poznamky ParaOverride-3">Vrhne se do kožené lenošky u postele.</p>
			<p class="MLP_verse_drama ParaOverride-1">Přijmi mě, ty, jež v&nbsp;dobrý, trudný čas<br/>již dávné předky bralas do objetí;<br/>ach, na otcovském prestolu tom as<br/>už častokráte ulpěl hrozen dětí,<br/>snad viděl děvčátko, mou milenku,<br/>když Ježíšek jí přines panenku,<br/>nad děda zvadlou dlaň se nakláněti.<br/>Já cítím, jak mě ovívá<br/>dech leposti tvé, dívko má, tak blaze,<br/>jež mateřsky vše v&nbsp;jizbě rovnat zná,<br/>když ubrus bělostný tvá ruka prostírá,<br/>když rozsypáváš písek po podlaze.<br/>Ó milá ruko rajská ty,<br/>zář nebe tebou vpadá do chaty.<br/>A&nbsp;zde!</p>
			<p class="MLP_scenicke_poznamky ParaOverride-3">Nadzvedne záclonu u&nbsp;postele.</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Ó, slast mnou prochvěla,<br/>zde chtěl bych dlíti na modlení,<br/>zde, přírodo, ach, v&nbsp;hebkém snění<br/>jsi vytvářela anděla.<br/>Zde děcko leželo, zde vroucí<br/>se do prsíček život vlil,<br/>zde, svatou čistotou se skvoucí,<br/>božský se obraz probudil.</p>
			<p class="MLP_verse_drama ParaOverride-1">A&nbsp;ty, co přivedlo tě sem?<br/>Jak vroucně tady dojat jsem!<br/>Proč chvěješ se? A&nbsp;co tu zamýšlíš?<br/>Vždyť, bědný Fauste, já tě neznám již.<br/>Zda kouzel dech kol mne tu tká?<br/>Mne pud jal žít a&nbsp;požívati&nbsp;—<br/>a&nbsp;lásky snem se musím rozplývati.<br/>Což každý vánek námi zahrává?</p>
			<p class="MLP_verse_drama ParaOverride-1">A&nbsp;kdyby vstoupila v&nbsp;ten okamžik,<br/>kajícný záchvat zločinec by dostal.<br/>Ne směšný obr už, jen trpaslík<br/>roztoužen u&nbsp;jejích by nohou roztál.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(přichází)</span>:</p>
			<p class="MLP_verse_drama ParaOverride-1">Už přichází, tak rychle, jděm!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Pojď, pojď, už nikdy nevrátím se sem!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Tady je skřínka, je těžká dost,<br/>já někde jinde vzal ten skvost.<br/>Tak ji zde uložte na petlici.<br/>Ta bude koukat, říkám vám,<br/>přejdou jí smysly; jsouť věci tam,<br/>že by si každá dala říci.<br/>Sic, dítě je dítě, jen si hrá.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Já nevím, mám?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Otázka dojemná!<br/>Chcete-li poklad uchovat si,<br/>to chtíče svého hodokvas<br/>odložte na vhodnější čas<br/>a&nbsp;mně&nbsp;— mně uspoříte marnou práci,<br/>či lakomý jste, prosím vás?<br/>Lámu si hlavu, drbu čelo&nbsp;—</p>
			<p class="MLP_scenicke_poznamky ParaOverride-3">Postaví schránku do skříně a&nbsp;zavře na zámek.</p>
			<p class="MLP_verse_drama ParaOverride-1">Teď rychle ven,<br/>by se dle vaší noty jen<br/>to sladké dítě otáčelo!<br/>A&nbsp;vy se mi díváte nejináče,<br/>než jak byste rovnou měl před posluchače,<br/>jak stály by před vámi s&nbsp;tváří zlou<br/>fyzika s&nbsp;metafyzikou!<br/>Jen pryč!</p>
			<p class="MLP_scenicke_poznamky ParaOverride-3">Odejdou.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span> <span class="MLP_znak_kurziva_11b">(s lampou)</span>:</p>
			<p class="MLP_verse_drama ParaOverride-1">Je tu tak dusno, tak zatuchlo,</p>
			<p class="MLP_scenicke_poznamky ParaOverride-3">Otevře okno.</p>
			<p class="MLP_verse_drama ParaOverride-1">a&nbsp;venku není přec horko právě.<br/>Něco mě děsí, nevím co.<br/>Mám třesení v&nbsp;těle, závrať v&nbsp;hlavě.<br/>Kdyby se matka už vrátila!<br/>Nu, strašpytel ženská jsem zpozdilá.</p>
			<p class="MLP_scenicke_poznamky ParaOverride-3">Svléká se a zpívá.</p>
			<p class="MLP_verse_drama ParaOverride-1">Byl věrný jeden král v&nbsp;Thule,<br/>ten dostal zlatou číš,<br/>dostal ji z&nbsp;rukou své milé,<br/>když ležela na smrt již.</p>
			<p class="MLP_verse_drama ParaOverride-1">Z&nbsp;ní píval, když hostinu měli,<br/>byla mu nad všechen svět,<br/>oči mu přecházely,<br/>kdykoli k&nbsp;ústům ji zved.</p>
			<p class="MLP_verse_drama ParaOverride-1">A&nbsp;hodinku smrti když čekal,<br/>spočti, co měst má říš,<br/>všechno svým dědicům nechal<br/>a&nbsp;sobě jen jedno, tu číš.</p>
			<p class="MLP_verse_drama ParaOverride-1">V&nbsp;hodovním seděl sále,<br/>kde otcové mívali sněm,<br/>a&nbsp;rytíři kolem krále<br/>tam v&nbsp;zámku nad mořem.</p>
			<p class="MLP_verse_drama ParaOverride-1">Tam nad mořem stál na té výši,<br/>pil života naposled,<br/>a&nbsp;do moře posvátnou číši<br/>piják ten starý vmet.</p>
			<p class="MLP_verse_drama ParaOverride-1">A&nbsp;zřel, jak se hrouží a&nbsp;točí<br/>a&nbsp;krouží níž a&nbsp;níž.<br/>Zavřely se mu oči<br/>a&nbsp;nikdy se nenapil víc.</p>
			<p class="MLP_scenicke_poznamky ParaOverride-3">Otevře skříň, aby tam uložila šaty, a&nbsp;uzří skřínku se skvosty.</p>
			<p class="MLP_verse_drama ParaOverride-1">Jak octla se ta krásná skřínka tu?<br/>Já zavřela přec almaru.<br/>Vždyť je to zrovna div! A&nbsp;co tam asi je?<br/>Snad přinesli to v&nbsp;zástavu<br/>a&nbsp;matka na to půjčit chce?<br/>Zde visí klíček na šňůrce,<br/>tak počkej, já to otevru.<br/>Co je to? Jéjej! Pánbůh s&nbsp;náma,<br/>co živa jsem to neviděla.<br/>Ten šperk! Vždyť tak by mohla dáma<br/>ve svátek třeba do kostela!<br/>Jak já bych s&nbsp;řetízkem tím vyhlížela?<br/>Čí asi je ta klenotnice?</p>
			<p class="MLP_scenicke_poznamky ParaOverride-3">Vyšňoří se tím a&nbsp;stoupne si před zrcadlo.</p>
			<p class="MLP_verse_drama ParaOverride-5">Ach, takhle mít ty náušnice!<br/>Hned vypadáme jinak přec!<br/>Mladost a&nbsp;krása nám platna není,<br/>není to zrovna k&nbsp;zahození,<br/>a&nbsp;přece nicotná to věc.<br/>Půl chválu, půl soucit to budí.<br/>Každému zlata jen chce se,<br/>každý se, každičký, třese<br/>po zlatě. Běda, my chudí!</p>
			<p id="_idParaDest-14" class="MLP_uroven3_nadpis ParaOverride-1">Prochá<a id="_idTextAnchor002"></a>zka</p>
			<p class="MLP_scenicke_poznamky ParaOverride-3">FAUST v&nbsp;myšlenkách přechází, k&nbsp;němu MEFISTOFELES.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Při vší zhrzené lásce! Při jízdě do pekel!<br/>Chtěl nové bych vymyslit živly, bych při tom nejhorším klel!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Co je ti? Viděl to kdy svět?<br/>Vyvádíš, že tě nepoznávám.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Já k&nbsp;čertu bych se poslal hned,<br/>jen kdybych čertem nebyl sám.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Copak ti přeskočilo snad?<br/>A&nbsp;sluší ti to, klít a&nbsp;nadávat!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Šperk, co jsem pro Markétu čap,<br/>teď kněžour, považte jen, shráb.&nbsp;—<br/>Jak mámě to padlo do očí,<br/>hned husí kůže jí naskočí.<br/>Ta ženská vám všechno vyčichá,<br/>nos pořád v&nbsp;modlících knížkách má<br/>a&nbsp;hnedle pozná, co zavání<br/>jak inštrument svatý či profánní.<br/>O té skřínce jí prozradil nos,<br/>že na ní nesvěceného cos.<br/>„Poklad, jenž získán v&nbsp;bezpráví,<br/>duši,“ tak zvolala, „otráví,<br/>tož dejme ho, dítě, Marii Panně,<br/>dostanem náhradu v&nbsp;nebeské maně.“<br/>Dcera se v&nbsp;myšlenkách šklíbila:<br/>je darovaná to kobyla,<br/>a&nbsp;bezbožný věru sotva byl,<br/>kdo ji tak pěkně sem dopravil.<br/>I poslala matka pro kněžoura;<br/>ten, jak to slyší, očkama mžourá:<br/>„Božího dbejte mi zákona!<br/>Zvítězí ten, kdo překoná!“<br/>Pak, odborně si to prohlédnuv, řek:<br/>„Církev má dobrý žaludek,<br/>celičké země už spořádala<br/>a&nbsp;přece se dosud nepřepapala.<br/>Jen církvi, ó křesťanky nábožné,<br/>lze stráviti zboží bezbožné!“</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Toť zvyk, jenž obecným se stal,<br/>nejinak dělá to žid a&nbsp;král.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">A&nbsp;potom, jak by se nechumelilo,<br/>shráb spony a&nbsp;kroužky a&nbsp;bez díku,<br/>jak by nes ořechy v&nbsp;košíku,<br/>odnášel všechno, co ve skřínce bylo;<br/>však slíbil jim odměnu záhrobní.<br/>Ohromnou radost měly z&nbsp;ní.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">A&nbsp;Markétka?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Sedí teď neklidná<br/>a&nbsp;neví, co si počít má.<br/>Na šperky myslí bdíc a&nbsp;sníc,<br/>na jejich dárce ještě víc.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Líto mi starosti milenčiny,<br/>hned tedy klenot jí opatř jiný,<br/>byl ubohý beztak ten prvý skvost.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Ba, všechno jen hračka je pro vašnost.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Jen zařiď to k&nbsp;dobrému výsledku,<br/>pověs se na její sousedku.<br/>A&nbsp;nebuď mi, čerte, tak ufňukaný,<br/>spěš nové šperky nachystat.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Ó, k&nbsp;službám, jemnostpane, rád.</p>
			<p class="MLP_scenicke_poznamky ParaOverride-3">FAUST odejde.</p>
			<p class="MLP_verse_drama ParaOverride-1">Takový blázen zamilovaný<br/>sluncem a&nbsp;lunou a&nbsp;hvězdami střílí,<br/>to jen své milé pro kratochvíli.</p>
			<p class="MLP_scenicke_poznamky ParaOverride-6">Odejde.</p>
			<p id="_idParaDest-15" class="MLP_uroven3_nadpis ParaOverride-1">U&nbsp;sousedky</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span> <span class="MLP_znak_kurziva_11b">(sama)</span>:</p>
			<p class="MLP_verse_drama ParaOverride-1">Aby mu pánbůh odpustil,<br/>čeho se můj na mně dopustil!<br/>On si do světa odjechá<br/>a&nbsp;mne tu sirobnou zanechá!<br/>Já ho přec věru nešidila<br/>ví bůh, jak něžná jsem k&nbsp;němu vždy byla!</p>
			<p class="MLP_scenicke_poznamky ParaOverride-3">Pláče.</p>
			<p class="MLP_verse_drama ParaOverride-1">Snad mrtev je dokonce, bože milý!&nbsp;— —<br/>Jen kdyby to úředně potvrdili!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span> <span class="MLP_znak_kurziva_11b">(vstupuje)</span>:</p>
			<p class="MLP_verse_drama ParaOverride-1">Ach, paní Marto!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Copak je?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Sotva se držím na nohou.<br/>Jak tuhle, zas našla jsem takovou<br/>skřínku z&nbsp;ebenu v&nbsp;almaře.<br/>Jsou vám tam věci, zrovna div,<br/>a&nbsp;ještě skvostnější než dřív.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">Ne aby matce o&nbsp;tom hlesla,<br/>ta by to zase k&nbsp;zpovědi nesla.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Jen koukejte! to záření!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span> <span class="MLP_znak_kurziva_11b">(ji vyšňořuje)</span>:</p>
			<p class="MLP_verse_drama ParaOverride-1">Jsi ty mi šťastné stvoření!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Jak ráda bych se tak projít chtěla,<br/>a&nbsp;nesmím v&nbsp;tom ani do kostela!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">Jenom si často ke mně skoč,<br/>zde navěsíš tajně ten šperk a&nbsp;ty cetky,<br/>pak hodinku se před zrcadlem toč,<br/>a&nbsp;vyražení máme hnedky.<br/>Pak svátek nějaký či slavnost přijde,<br/>a&nbsp;kousek po kousku to vidět mohou lidé.<br/>Teď řetízek, pak perličky ty pěkné&nbsp;—<br/>Matka si nevšimne&nbsp;— a&nbsp;něco se jí řekne.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Kdo přinesl ty skřínky dvě?<br/>Cos podezřelého v&nbsp;tom je!</p>
			<p class="MLP_scenicke_poznamky ParaOverride-3">Klepá se.</p>
			<p class="MLP_verse_drama ParaOverride-1">Snad maminka? Propánakrále!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span> <span class="MLP_znak_kurziva_11b">(vyhlédne okénkem ve dveřích)</span>:</p>
			<p class="MLP_verse_drama ParaOverride-1">Nějaký pán. A&nbsp;cizí. Dále!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(vstoupí)</span>:</p>
			<p class="MLP_verse_drama ParaOverride-1">Odpusťte, prosím, vzácné paní,<br/>že vstupuji tak znenadání.</p>
			<p class="MLP_scenicke_poznamky ParaOverride-3">Uctivě ustoupí před MARKÉTOU.</p>
			<p class="MLP_verse_drama ParaOverride-1">Bydlí tu paní Mečitá?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">Copak si račte, to jsem já!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(jí zašeptá)</span>:</p>
			<p class="MLP_verse_drama ParaOverride-1">Nyní ji znám; a&nbsp;na tom dost,<br/>když je tu takový vzácný host.<br/>Odpusťte, přišel jsem v&nbsp;nevhodný čas,<br/>já odpoledne přijdu zas.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span> <span class="MLP_znak_kurziva_11b">(hlasitě)</span>:</p>
			<p class="MLP_verse_drama ParaOverride-1">Pomysli, panenko nebeská,<br/>ten pán tě, holka, za dámu má.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Já jsem jen děvče chudobné,<br/>pán laskavý je víc než dost,<br/>ty skvosty, prosím, nejsou mé.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Ó, není to jen šperk a&nbsp;skvost.<br/>Ten pohled, s&nbsp;tím celým chováním!<br/>Jak šťasten jsem, že zůstat smím.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">Já hořím, co mi přišel říc.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Ach, není to radostného nic.<br/>Jen doufám, že nepadnu v&nbsp;nemilost její.<br/>Její muž je mrtev a&nbsp;pozdravuje ji.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">Je mrtev, ten dobrák! Ach, můj muž!<br/>To nepřežiji, je po mně už!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Tak, dobrá paní, se utište!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Tak truchlivý příběh ten poslyšte!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Už proto bych po lásce netoužila,<br/>ta rána by na smrt mě usoužila.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">S&nbsp;veselím bol, bol s&nbsp;veselím se spíná.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">Jak žití jeho běh byl dokonán?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">On u&nbsp;svatého Antonína<br/>v&nbsp;Padově leží pochován,<br/>kde k&nbsp;věčnému míru se klenutí klene,<br/>pro chladný spánek předurčené.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">A&nbsp;co mi nesete, bych ráda znala.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Ó, těžkou jednu prosbu velikou:<br/>mší byste třikrát sto zaň zpívat, paní, dala.<br/>Co jiného se tkne, mé kapsy prázdny jsou.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">Jak, ani minci, ani něco tret,<br/>co každý vandrák v&nbsp;měšci na dně spoří<br/>a&nbsp;raděj o&nbsp;hladu a&nbsp;žebrotě se moří,<br/>by památkou to přines nám?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Mně velmi líto je, madame&nbsp;—<br/>A&nbsp;přec, on řádně účty ved,<br/>on z&nbsp;hříchů svých i&nbsp;z&nbsp;neštěstí se kál<br/>a&nbsp;jmění svého nerozfofroval.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Ó žel, že na světě je tolik běd!<br/>Já často se zaň pomodlím, toť jisté.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Jste bytost líbezná a&nbsp;zasloužila byste<br/>v&nbsp;manželství vstoupiti&nbsp;— teď hned.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">To ještě není možno přec.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Ne-li hned muž, ať je to mládenec.<br/>Vždyť je to z&nbsp;největších nebeských darů,<br/>s&nbsp;tak milým chlapcem octnout se v&nbsp;páru.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Tady u&nbsp;nás to zvykem není.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Zvyk nezvyk, podá se to bez mučení.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">Tak vypravujte!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Já nad úmrtním lůžkem stál,<br/>nebyl to zrovna hnůj, jen sláma poloztlelá,<br/>však on co křesťan umíral<br/>a&nbsp;vroubků více měl, než zpověď slabik měla.<br/>„Jak neklnul bych,“ zvolal, „svému jménu,<br/>když zradil jsem své řemeslo i&nbsp;ženu!<br/>Ach, zabije mě tohle vzpomínání,<br/>kéž za živa mi odpuštění dá!“</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span> <span class="MLP_znak_kurziva_11b">(plačíc)</span>:</p>
			<p class="MLP_verse_drama ParaOverride-1">Ten dobrák! Dávno už je má!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">„Ví bůh, však větší vina byla na ní!“</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">To lhal! No počkej, v&nbsp;smrti ještě lhaní!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Ba, jistě fantazoval v&nbsp;umírání,<br/>trochu-li znalcem zvát se smím.<br/>„Já věru,“ děl, „jsem nelelkoval v&nbsp;žití;<br/>mít děti a&nbsp;pak na chleba se dříti&nbsp;—<br/>na chleba v&nbsp;smyslu nejširším&nbsp;—<br/>ba pokojně jsem nenajed se ani.“</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">Tak zcela zapomněl na věrné milování<br/>a&nbsp;na tu dřinu nocí dnem?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Ne, uchoval ji věrně v&nbsp;srdci svém.<br/>„Když jsme pak z&nbsp;Malty,“ děl, „se vydali,<br/>já pomodlil se za dítky a&nbsp;paní,<br/>i&nbsp;mělo nebe s&nbsp;námi slitování,<br/>neb sultánův jsme koráb zajali,<br/>jenž říše turecké vez velký poklad.<br/>Tu došel odměny, kdo chrabrý byl,<br/>a&nbsp;také já, co mužnosti své doklad,<br/>svůj vrchovatý dostal díl.“</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">Aj, kde? Aj, co? Snad zahrabal to kdes?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Kdo ví, který to vítr neroznes.<br/>Na starost si ho krásná slečna vzala,<br/>když Neapolí bloudil, cizí host,<br/>a&nbsp;ta mu tolik lásky prokázala,<br/>že měl až nadosmrti všeho dost.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">Ten lump! Tak okradl své děti!<br/>A&nbsp;všecinka mu nouze tato<br/>nemohla v&nbsp;choutkách překážeti.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Nu vida, teď je mrtev za to!<br/>Teď, kdybych tam, co vy jste, byl,<br/>cudný růček bych protruchlil,<br/>však po mužíčku bych se novém sháněl už.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">Můj bože, jak můj první muž,<br/>ach, takového nenašla bych ani.<br/>Tak hodný byls, můj bobečku,<br/>až na tu vášeň k&nbsp;cestování<br/>a&nbsp;k&nbsp;ženštinám a&nbsp;k&nbsp;vínečku.<br/>A&nbsp;pak ty kostky zatrachtilé!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Nu, mohlo to být zcela milé,<br/>když shovívavý byl on též<br/>a&nbsp;povolil vám tolikéž.<br/>Též já bych za těchhle podmínek<br/>vyměnil s&nbsp;vámi prstýnek.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">Ó, pán to říká jenom žertem.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(pro sebe)</span>:</p>
			<p class="MLP_verse_drama ParaOverride-1">Teď raděj zmizím, dokud čas;<br/>ta by to vyhrála i&nbsp;s&nbsp;čertem!</p>
			<p class="MLP_scenicke_poznamky ParaOverride-3">MARKÉTCE.</p>
			<p class="MLP_verse_drama ParaOverride-1">Jak je to s&nbsp;jejím srdcem as?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Co chce tím říci pán?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(pro sebe)</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ty dítě nevinné!</p>
			<p class="MLP_scenicke_poznamky ParaOverride-3">Nahlas.</p>
			<p class="MLP_verse_drama ParaOverride-1">Váš sluha, dámy!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Jemine,<br/>o&nbsp;době smrti chci mít osvědčení,<br/>a&nbsp;kde a&nbsp;jak leží mé potěšení.<br/>Já na pořádek vždy si potrpěla,<br/>též ráda v&nbsp;novinách bych jeho parte měla.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Dvou svědků ústy, paní má,<br/>pravda se prokázati dá.<br/>Čackého druha mám, a&nbsp;jím<br/>u&nbsp;soudu vše vám potvrdím.<br/>Já vám ho přivedu.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ach, ano!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">A&nbsp;ona tu také bude, panno?<br/>Hodný to hoch, kus světa zná,<br/>k&nbsp;dámám je dvornost vtělená.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">To bych se před pánem musila rdít.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Před nikým; i&nbsp;kdyby král to měl být.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-5">Za domem, prosím, zahrádku mám,<br/>dnes večer pány čekáme tam.</p>
			<p id="_idParaDest-16" class="MLP_uroven3_nadpis ParaOverride-1">Ulice</p>
			<p class="MLP_scenicke_poznamky ParaOverride-3">FAUST, MEFISTOFELES.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Tak co? Už brzo? Jde to hladce?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Bravo, že vidím vás tak rozplameňovat se.<br/>Už zakrátko Markétku jistě máte;<br/>dnes večer ji u&nbsp;Marty, sousedky, uhlídáte.<br/>Toť ženská, jež si s&nbsp;tím rady ví:<br/>jak cikánka vyzná se v&nbsp;kuplířství.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Nu dobrá!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Však není to zadarmo.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Jak říkáme: Něco za něco.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">My jenom platné svědectví dáme,<br/>že jejího chotě vychladlé údy<br/>jsou v&nbsp;Padově pohřbeny do svaté půdy.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Tak! To tam dřív tu cestu vykonáme!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Sancta simplicitas! To věru nutné není.<br/>Jen dosvědčte, a&nbsp;bez vědění.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Když nevíš o&nbsp;lepším, ten plán jsem pohřbil už.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Aj, hleďme, jaký svatý muž!<br/>To jistě poprvé, co ve svém žití<br/>vydáte křivé svědectví.<br/>O bohu, o&nbsp;světě a&nbsp;co se v&nbsp;nitru chví,<br/>i o&nbsp;čem lidský tvor v&nbsp;svém srdci, v&nbsp;hlavě sní,<br/>rozhodčím o&nbsp;tom neráčil jste býti?<br/>Což s&nbsp;drzým čelem jste to z&nbsp;plných plic<br/>nevecpal do svých definic?<br/>A&nbsp;vlastně tolikéž vy víte z&nbsp;toho všeho<br/>jak o&nbsp;zániku pana Mečitého.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Čím byls, tím zůstaneš: jsi lhář a&nbsp;sofista.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Váš problém není mi tak cizí dočista.<br/>Zda vbrzku počestně lichotkami<br/>pán ubohou dívku neomámí<br/>a&nbsp;nezahrne přísahami?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">A&nbsp;od srdce!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Tu písničku znám.<br/>A&nbsp;o&nbsp;pudu všemocném, o&nbsp;lásky pásce<br/>a&nbsp;o&nbsp;věrnosti a&nbsp;o&nbsp;věčné lásce,<br/>to také od srdce půjde vám?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ó, půjde!&nbsp;— Hruď-li rozvlněna<br/>a&nbsp;pro ten vzlet a&nbsp;pro tu změť<br/>já marně hledám-li a&nbsp;nenalézám jména<br/>a&nbsp;smyslem, citem tápám po vší zemi<br/>a&nbsp;se slovy to zkouším všemi<br/>a&nbsp;žár, jímž planu, nekonečným<br/>když nazývám a&nbsp;věkověčným,<br/>mluví to ďábla lživý ret?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">A&nbsp;přec mám pravdu!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-5">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Slyš a&nbsp;pamatuj,<br/>nenech mě mluvit zbůhdarma.<br/>Kdo chce mít pravdu stůj co stůj,<br/>ten pravdu má.<br/>A&nbsp;pojď, já už to tlachání si hnusím.<br/>Dávám ti za pravdu; a&nbsp;zvlášť, že musím.</p>
			<p id="_idParaDest-17" class="MLP_uroven3_nadpis ParaOverride-1">Zahrada</p>
			<p class="MLP_scenicke_poznamky ParaOverride-3">MARKÉTA zavěšena do FAUSTA; MARTA se prochází s&nbsp;MEFISTOFELEM.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Vím dobře, pán je shovívavý jen<br/>a&nbsp;blahosklonný, až to zahanbuje.<br/>Kdo na cestách, je lehko spokojen<br/>a&nbsp;vlídně za vše poděkuje.<br/>Jakpak by mohla řeč má nicotná<br/>cizince pobavit, jenž tolik toho zná!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Tvé jedno slovo, jediný tvůj hled<br/>víc pobaví než celý moudrý svět.</p>
			<p class="MLP_scenicke_poznamky ParaOverride-3">Políbí jí ruku.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Že se vám chce ji líbat; já stydět bych se měla,<br/>tak drsná je, tak mozolná!<br/>Co toho já už neodřela!<br/>Maminka na všechno tak přísně dbá.</p>
			<p class="MLP_scenicke_poznamky ParaOverride-3">Přejdou.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">A&nbsp;pán je tedy stále na cestách?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Ba, tak nám osudem to nakázáno.<br/>Loučení bývá trpké, ale, ach,<br/>na místě setrvat nám není přáno.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">Což, pokud život jeden květ,<br/>to ještě jde, tak volně světem těkat.<br/>Však potom přijde tíha let&nbsp;—<br/>a&nbsp;mládenecky, sám, až na kraj hrobu hekat<br/>měl by si každý rozmyslet.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Jak zřím to z&nbsp;dálky, musím zblednout.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">Včas tedy jen se račte poohlédnout!</p>
			<p class="MLP_scenicke_poznamky ParaOverride-3">Přejdou.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Ba, sejde z&nbsp;očí, sejde z&nbsp;mysli, ne?<br/>A&nbsp;vlídností si nezadáte.<br/>Však co jsem já? Vy přátel máte&nbsp;—!<br/>a&nbsp;mnohem rozumnějších, že?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Tak zvaný rozum, drahá, často dost<br/>je zvůle, nevole a&nbsp;ješitnost.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Jak?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;Neví nevinnost a&nbsp;prostota,<br/>jaká v&nbsp;nich posvátná je hodnota.<br/>Chudobnost, pokora, ty všechny ctnosti,<br/>jimiž dech lásky napojen&nbsp;—</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Myslete na mne okamžiček jen,<br/>já myslit na vás budu kdy mít dosti.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Jste asi často samotinká?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Ba, naše domácnost je malilinká,<br/>a&nbsp;je s&nbsp;ní přece notná dřinka;<br/>nemáme děvče, tak já vařím, metu,<br/>do noci dřu se, šiju, pletu,<br/>neb víte, pane, matka má<br/>je puntičkářka náramná.<br/>Ne sice, že bychom snad bídou strádaly;<br/>jak u&nbsp;jiných to u&nbsp;nás nuzné není,<br/>tatíček zanechal nám slušné jmění<br/>a&nbsp;zahrádku a&nbsp;domek za valy.<br/>A&nbsp;teď si mohu žít dost pokojně.<br/>Bratra mám na vojně,<br/>sestřička umřela mi;<br/>ta starostí a&nbsp;práce přidala mi,<br/>leč mileráda bych to znovu podstoupila,<br/>taková byla holčička to milá.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Andílek, tobě podobna-li byla.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Já vychovala ji, byl to můj mazlíček.<br/>Na svět nám přišla ve zlé době;<br/>už nežil tatíček,<br/>maminka byla jednou nohou v&nbsp;hrobě,<br/>a&nbsp;že jen pomalu se hojila,<br/>nedalo pomyslit se ani,<br/>by robátko to kojila.<br/>Tak na starost já sama si to vzala,<br/>vodou je, mlíkem vypiplala,<br/>a&nbsp;na mém klíně, v&nbsp;mém opatrování<br/>smálo se, rostlo, cupitalo<br/>a&nbsp;děťátkem se mojím stalo.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">To jistě nejčistší jsi žila štěstí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Co krušného však musila jsem snésti!<br/>Kolébka v&nbsp;noci u&nbsp;lůžka mi stála;<br/>jak nepomohlo houpihou,<br/>já hnedle byla na nohou,<br/>teď dala jsem mu pít, teď k&nbsp;sobě jsem je vzala,<br/>pak zpívala mu tralala<br/>a&nbsp;komůrkou s&nbsp;ním hopsala —<br/>a ráno hned si k&nbsp;neckám přivstala,<br/>pak na trh šla, pak stála u&nbsp;kamen,<br/>a&nbsp;dokolečka, den jak den.<br/>To se pak, pane, nechce jenom smát,<br/>však chutná zato jíst a&nbsp;chutná spát.</p>
			<p class="MLP_scenicke_poznamky ParaOverride-3">Přejdou.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">Ach, zatvrzelý bývá mládenec;<br/>chuděrkám ženám není sladko žíti.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Nu, pak by byla vlastně vaše věc,<br/>na víru manželství jej obrátiti.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">Tak rovnou, nic že nenašel jste posud?<br/>A&nbsp;vaše srdce nejal, pane, osud?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Říká se: vlastní krb a&nbsp;hodná žena&nbsp;—<br/>v&nbsp;tom větší nežli ve zlatě je cena.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">Já ptám se: zda jste nepocítil chuť?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Já vlídně vždy byl přijat, buď kde buď.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">Zda vážně, já se ptám, jste nezahořel k&nbsp;žádné.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">S&nbsp;ženskými žertovat, to nebylo by radné.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">Ach, nechápete mne!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Ó, toho věru žel mi.<br/>Však chápu přec&nbsp;— že laskava jste velmi.</p>
			<p class="MLP_scenicke_poznamky ParaOverride-3">Přejdou.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Tak poznalas, můj andílku, kdo jsem,<br/>hned jak já vstoupil na zahradu sem?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Což nevíte? Já oči sklopila!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">A&nbsp;už se nehněváš, že jsem tak smělý byl,<br/>onehdy, jak jsi z&nbsp;chrámu šla,<br/>a&nbsp;já se drze k&nbsp;tobě přitočil?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Já užasla. To prvně se mi stalo.<br/>Nic nemohlo se vytknout mně.<br/>A&nbsp;jemu, říkám si, se asi zdálo,<br/>že drze chováš se a&nbsp;neslušně,<br/>a&nbsp;tak si myslil, tuhle holku<br/>že dostat může bez okolků.<br/>Nač zapírat? Já hned jsem tušila,<br/>že ve váš prospěch se to ve mně schýlí.<br/>Já tolik na sebe se horšila,<br/>že na vás horšit se, už nezbylo mi síly.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Má lásko!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Nechte jen.</p>
			<p class="MLP_scenicke_poznamky ParaOverride-3">Utrhne kopretinu a&nbsp;otrhává lístek za lístkem.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Jak? Kytici? Či co?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Je to jen hračka.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Jak?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Vám k&nbsp;smíchu bude to.</p>
			<p class="MLP_scenicke_poznamky ParaOverride-3">Otrhává lístky a&nbsp;šeptá si k&nbsp;tomu.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Co šeptáš?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span> <span class="MLP_znak_kurziva_11b">(polohlasně)</span>:</p>
			<p class="MLP_verse_drama ParaOverride-1">Má&nbsp;— Nemá&nbsp;— Má&nbsp;—</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ty tvářičko má líbezná!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span> <span class="MLP_znak_kurziva_11b">(pokračuje)</span>:</p>
			<p class="MLP_verse_drama ParaOverride-1">Má&nbsp;— Nemá&nbsp;— Má&nbsp;— Nemá&nbsp;—</p>
			<p class="MLP_scenicke_poznamky ParaOverride-3">Utrhne poslední lupínek a&nbsp;zazáří radostí.</p>
			<p class="MLP_verse_drama ParaOverride-1">Má mě rád!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ba, dítě mé! Nechť květů odpověď<br/>je bohů výrokem: On má tě rád!<br/>Chápeš, co znamená: On má tě rád?</p>
			<p class="MLP_scenicke_poznamky ParaOverride-3">Vezme ji za obě ruce.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Ach, mrazí mne!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ó, nechvěj se! Nechť pohled můj,<br/>nechť tento ruky stisk ti poví,<br/>co nevýslovné jest:<br/>Cele se vzdát a&nbsp;cítit, cítit<br/>rozkoš, jež musí být věčná!<br/>Věčná!&nbsp;— Neb konec, to bylo by zoufalství!<br/>Ne! Ne konec! Ne konec!</p>
			<p class="MLP_scenicke_poznamky ParaOverride-3">MARKÉTA stiskne mu ruce, vymkne se mu a uteče; on stojí okamžik zamyšlen, pak pospíchá za ní.</p>
			<p class="Normal ParaOverride-1"><span class="MLP_znak_tucne_11b">MARTA </span><span class="MLP_znak_kurziva_11b">(přichází)</span>:</p>
			<p class="MLP_verse_drama ParaOverride-1">Smráká se.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Ano, musíme už jít.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">Já bych vás ještě zdržovala,<br/>však na tom místě není dobře být.<br/>My pod dozorem jsme tu zmála.<br/>Je vám to bída,<br/>souseda soused špehuje a&nbsp;hlídá.<br/>A&nbsp;chraň se sebevíc, v&nbsp;řeči se octneš hned.<br/>A&nbsp;co náš párek?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Letěl vzhůru alejí.<br/>Ti bujní motýlci!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;On, zdá se, přeje jí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-5">A&nbsp;ona jemu. Tak se točí svět.</p>
			<p id="_idParaDest-18" class="MLP_uroven3_nadpis ParaOverride-1">Besídka</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span> <span class="MLP_znak_kurziva_11b">(vběhne, schová se za dveře, položí prst na ústa a&nbsp;dívá se skulinou)</span>:</p>
			<p class="MLP_verse_drama ParaOverride-1">Už jde!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span> <span class="MLP_znak_kurziva_11b">(přichází)</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; No, počkej, škádlit mne, ty dítě!<br/>A&nbsp;mám tě!</p>
			<p class="MLP_scenicke_poznamky ParaOverride-3">Políbí ji.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span> <span class="MLP_znak_kurziva_11b">(ho obejme a&nbsp;líbá)</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Nejdražší, už dávno miluji tě.</p>
			<p class="MLP_scenicke_poznamky ParaOverride-3">MEFISTOFELES zaklepe.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span> <span class="MLP_znak_kurziva_11b">(dupne)</span>:</p>
			<p class="MLP_verse_drama ParaOverride-1">Kdo je to?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Přítel!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Zvíře!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Čas je se rozloučiti!</p>
			<p class="MLP_scenicke_poznamky ParaOverride-3">MARTA přichází.</p>
			<p class="MLP_verse_drama ParaOverride-1">Ba, pane, pozdě.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Nesměl bych s&nbsp;vámi jíti?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">To by mě matka&nbsp;—! Sbohem!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Tedy loučení?<br/>Sbohem!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Adié!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Na brzké vidění!</p>
			<p class="MLP_scenicke_poznamky ParaOverride-3">FAUST a&nbsp;MEFISTOFELES odejdou.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Takový muž, můj bože, ne,<br/>co všecinko ho napadne!<br/>Hanbím se, jak s&nbsp;ním hovořím,<br/>a&nbsp;na všechno mu ano dím.<br/>Jsem chudá holka hloupoučká<br/>a&nbsp;nechápu, co na mně má!</p>
			<p class="MLP_scenicke_poznamky ParaOverride-6">Odejde.</p>
			<p id="_idParaDest-19" class="MLP_uroven3_nadpis ParaOverride-1">Les a&nbsp;sluj</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span> <span class="MLP_znak_kurziva_11b">(sám)</span>:</p>
			<p class="MLP_verse_drama ParaOverride-1">Vznešený duchu, dals, tys dal mi všechno,<br/>oč jsem tě prosil. Nadarmo jsi tvář<br/>mi neukázal v&nbsp;plamenech. Tys dal<br/>mi království své velké přírody<br/>a&nbsp;sílu vnímat ji a&nbsp;mít z&nbsp;ní rozkoš.<br/>Ne návštěv jenom chladně žasnoucích,<br/>tys popřál mi v&nbsp;hruď hluboce jí zírat<br/>jak v&nbsp;srdce příteli. Ty předvádíš<br/>mi řadu oživených bytostí<br/>a&nbsp;učíš mne, jak poznávat mám bratry<br/>ve vzduchu, vodě, v&nbsp;tichých houštinách.<br/>A&nbsp;v&nbsp;lese burácí-li zuříc bouře,<br/>smrk-olbřím sousední-li ratolesti<br/>a&nbsp;kmeny, káceje se, rozbíjí<br/>a&nbsp;hora dutě zahřmí echem pádu,<br/>ty do sluje mne vedeš bezpečné,<br/>mne samého mi ukazuješ, v&nbsp;hrudi<br/>by rozevřel se zázrak tajemství.<br/>A&nbsp;čisté luny útěcha-li vzejde<br/>mi před zrakem, pak na úbočí skal<br/>a&nbsp;z&nbsp;vlhka houštin se mi míhají<br/>ty zjevy stříbrné, jež žily kdys,<br/>a&nbsp;utišují přísnou rozkoš dum.</p>
			<p class="MLP_verse_drama ParaOverride-1">Ó, cítím teď, že není člověku<br/>nic dáno dokonalého. K&nbsp;té slasti,<br/>jež uvádí mě k&nbsp;bohům blíž a&nbsp;blíž,<br/>tys dal mi druha, bez kterého být<br/>mi nelze už, byť, studený a&nbsp;drzý,<br/>mě ponižuje přede mnou a&nbsp;vše,<br/>cos dal mi, dechem slova zmrazuje.<br/>V&nbsp;mých prsou rozdmýchává divý žár<br/>po onom krásném obraze. A&nbsp;tak<br/>já od žádosti k&nbsp;rozkoši jsem štván,<br/>v&nbsp;rozkoši hynu touhou po žádosti.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(vstoupí)</span>:</p>
			<p class="MLP_verse_drama ParaOverride-1">Už, doufám, poustevničit přešlo vás?<br/>Ne, natrvalo nic to není.<br/>Snad na zkoušku, tak pro nějaký čas,<br/>a&nbsp;pak ať se to rychle změní!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Moh bys mi věru pokoj dát<br/>a&nbsp;ne mě zrovna dneska týrat.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Aj, s&nbsp;pokojem tě nechám rád;<br/>i co tě vede: já se vtírat?<br/>Jsi trapný, hrubý, zbrklý tovaryš,<br/>ztratit tě, ztráta není hrozná.<br/>Ty celý den se něco natrápíš!<br/>Nač pán má chuť a&nbsp;co ho přešlo již,<br/>to na nosánku stěží se mu pozná.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ušetř mne téhle písničky!<br/>Za to, že nudíš, mám ti chválu pět?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Ty hroudy synu maličký,<br/>čím byl by beze mne tvůj svět?<br/>Byls mátohami zfantěn celičký,<br/>já na řadu však vyhojil tě let;<br/>mne nebýt, z&nbsp;téhle hvězdičky<br/>musil ses dávno poroučet.<br/>Nač jsi sem zalez do té skalní díry,<br/>co tady dřepíš mezi výry?<br/>Mokvá tu z&nbsp;kamení a&nbsp;mechem zatuchá,<br/>a&nbsp;ty to lokáš jako ropucha.<br/>To je mi kratochvilná hra!<br/>Máš v&nbsp;těle ještě doktora.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Chápeš, co nových načerpal jsem sil<br/>za dobu, co jsem na poušti zde byl?<br/>Kdyby ses k&nbsp;tomu chápání moh vznésti,<br/>ty byl bys ďáblem dost, mně nepřát toho štěstí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">To nadpozemské vyražení!<br/>Na horách, v&nbsp;noční rose, pelešení,<br/>nebe a&nbsp;zemi tisknout na svá ústa,<br/>cítit, jak duch nám přímo k&nbsp;božstvu vzrůstá, <br/>v&nbsp;dřeň země zarývat svůj pud, svou tuchu,<br/>šestero tvůrčích dnů mít v&nbsp;duchu,<br/>v&nbsp;pýše svých sil se zpíjet tím a&nbsp;tím,<br/>do tvorstva proudit citem milostným,<br/>tušit, co nezatuší smrtelníci,<br/>a&nbsp;posléze tu božskou intuici<br/>zakončit —</p>
			<p class="MLP_scenicke_poznamky ParaOverride-3">udělá posunek</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;nesmím říci nahlas, čím.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Fuj na tebe!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; To líbit se vám nechce.<br/>„Fuj“ v&nbsp;mravním patosu se vysloví tak lehce:<br/>tím cudný sluch se nesmí znesvětit,<br/>bez čeho nelze cudným srdcím být.<br/>Zkrátka, já plezírek vám přeju rád,<br/>čas od času si něco nalhávat,<br/>však nadlouho to nesnesem!<br/>Už zase jsi jak hřebec štvaný,<br/>tvor vysílený, vyčerpaný<br/>buď chtíčem nebo úděsem.<br/>Tak dost! Tvá milka sedí tam<br/>a&nbsp;všechno na ni zrovna padá.<br/>Žije jen snům a&nbsp;vzpomínkám<br/>a&nbsp;má tě hrozitánsky ráda.<br/>Tvé lásky kdys bouřil vztek a&nbsp;jek,<br/>jak když potok se vzedme při tání sněhů;<br/>do srdce vlils jí svou bouřlivou něhu&nbsp;—<br/>a&nbsp;teď zas už vyschl tvůj potůček.<br/>Místo by trůnil v&nbsp;lesích a&nbsp;pláni,<br/>měl by se postarat jemnostpán,<br/>aby přec byl groš lásky dán<br/>té chuděrce opičce za milování.<br/>Dlouhou chvíli má ukrutnou;<br/>u&nbsp;okna stojí a&nbsp;za mraky se dívá,<br/>jak přes starou hradbu města jdou.<br/>„Kdybych já byla ptáček!“ si zpívá,<br/>zpívá až v&nbsp;půlnoc hlubokou.<br/>Hned je čilá, hned přesmutná,<br/>uplakaná je častokrát,<br/>pak zase klidná, jak se zdá,<br/>zamilovaná napořád.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ty zmije! Zmije!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(pro sebe)</span>:</p>
			<p class="MLP_verse_drama ParaOverride-1">Počkat! Už v&nbsp;síti mi je!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Apage, satanas!<br/>O&nbsp;té krásné ženě mi nemluv déle,<br/>v&nbsp;mé poblázněné smysly touhu nelij zas<br/>po jejím sladkém, sladkém těle!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Nu což? Má strach, žes do zaječích vzal.<br/>A&nbsp;napolos to udělal.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Já jsem jí blízek, nechť i&nbsp;sebedál.<br/>Nemohu na ni zapomníti;<br/>kde jsem, tam musí se mnou býti.<br/>Závidím dřevu, na němž tělo Páně,<br/>když její ústa pocel tisknou na ně!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Já, milý brachu, záviděl ti zase<br/>pár dvojčat, jenž se pod růžemi pase.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Pryč, kuplíři!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Nač spílání a&nbsp;zášť!<br/>Tu živnost založila božská bytost:<br/>Bůh stvořiv kluky zvlášť a&nbsp;holky zvlášť,<br/>nám návod dal, jak dělat příležitost.<br/>Jděm! Hanba! Hleďme milence!<br/>Vždyť do komůrky k&nbsp;dívence,<br/>ne na smrt máte jít.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Čím v&nbsp;jejím objetí mi rozkoš ráje?<br/>V&nbsp;mém náručí nechť celá má je,<br/>vždy její trýzeň rvát mi bude klid.<br/>Zda nejsem psanec bez klidu a&nbsp;stání,<br/>bez krovu netvor, bez cíle,<br/>jenž jako vodopád za skálou skálu raní,<br/>jen po propasti touže zběsile&nbsp;—<br/>co ona stranou hraje si jak děcko<br/>na horských nivách ve své chaloupce<br/>a&nbsp;domácké to živobytí všecko<br/>jen v&nbsp;malém světě dýchat chce&nbsp;—?<br/>A&nbsp;já, jejž běsi štvali<br/>a&nbsp;tvůrce v&nbsp;zášti měl,<br/>já nezachyt jen skály,<br/>bych v&nbsp;tříšť je rozbíjel:<br/>ji, tichounkou, já strhnout musil do běd.<br/>Ty, peklo, chtělos míti tuto oběť!<br/>Úzkost mi, ďáble, pomoz ukrátiti;<br/>co neodvratné, zrychlit spěš,<br/>nechať se její osud na mne zřítí,<br/>by se mnou ona zahynula též!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-5">Syčí to zas! A&nbsp;vře to tam!<br/>Ty blázne, jdi ji potěšit!<br/>Když rozoumeček neví kudy kam,<br/>hned myslí si, že musí konec být.<br/>Žij, kdo se chrabře držet zná!<br/>Vždyť tys už celkem zapeklitá kůže;<br/>ta podívaná je mi odporná:<br/>když brečí ďábel, kozel vzít mě může.</p>
			<p id="_idParaDest-20" class="MLP_uroven3_nadpis ParaOverride-1">Markétčina světnice</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTKA</span> <span class="MLP_znak_kurziva_11b">(sama u&nbsp;kolovrátku)</span>:</p>
			<p class="MLP_verse_drama ParaOverride-1">Můj klid ten tam,<br/>mé srdce je mdlé,<br/>už nedojdu míru,<br/>už nikdy ne.</p>
			<p class="MLP_verse_drama ParaOverride-1">Kde není můj pán,<br/>tam hrob svůj mám,<br/>celičký svět<br/>je mi žluč a&nbsp;jed.</p>
			<p class="MLP_verse_drama ParaOverride-1">Má hlavička, ach,<br/>je potřeštěná,<br/>má ubohá mysl<br/>roztříštěná.</p>
			<p class="MLP_verse_drama ParaOverride-1">Můj klid ten tam,<br/>mé srdce je mdlé,<br/>už nedojdu míru,<br/>už nikdy ne.</p>
			<p class="MLP_verse_drama ParaOverride-1">Já za ním se dívám<br/>okýnkem,<br/>za ním jen chodím,<br/>když venku jsem.</p>
			<p class="MLP_verse_drama ParaOverride-1">Jeho odvážný krok,<br/>jeho ztepilý růst,<br/>jeho očí síla<br/>a&nbsp;úsměv úst!</p>
			<p class="MLP_verse_drama ParaOverride-1">Jak plyne mu tokem<br/>řeč kouzelná,<br/>jak tiskne ruku,<br/>jak líbat zná!</p>
			<p class="MLP_verse_drama ParaOverride-1">Můj klid ten tam,<br/>mé srdce je mdlé,<br/>už nedojdu míru,<br/>už nikdy ne.</p>
			<p class="MLP_verse_drama ParaOverride-1">Po něm, můj bože,<br/>se touhou chvím.<br/>Ó, kéž ho stihnu,<br/>kéž zachytím!</p>
			<p class="MLP_verse_drama ParaOverride-5">Kéž držet ho smím,<br/>kéž zulíbám,<br/>kéž z&nbsp;polibků jeho<br/>smrt svou mám!</p>
			<p id="_idParaDest-21" class="MLP_uroven3_nadpis ParaOverride-1">Martina zahrada</p>
			<p class="MLP_scenicke_poznamky ParaOverride-3">MARKÉTA, FAUST.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Slib mi jen, Jindro!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Co mohu. Nuž?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Jakpak to s&nbsp;náboženstvím máš?<br/>Ty jsi tak hodný a&nbsp;dobrý muž,<br/>však na víru, zdá se mi, málo dáš.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Víš, že tě miluju, leč toho nech.<br/>Koho mám rád, zaň poslední dám dech.<br/>Nikomu nechci církev brát ni cit.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">To nestačí, je třeba víru mít.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Že třeba je?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Proč bez moci tak jsem!<br/>Ty nemáš úcty ani k&nbsp;svátostem.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ba mám.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Však neprahneš po jejich požehnání.<br/>Kdy byls už v&nbsp;kostele, kdy u&nbsp;přijímání?<br/>Rci, věříš v&nbsp;Boha?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Kdo smí se, dítě, zaříci:<br/>já věřím v&nbsp;Boha, jsem věřící&nbsp;—?<br/>Jen zkus, co od kněží či od mudrců zvíš:<br/>odpověď jejich ti zaznívá<br/>výsměchem nad tím, kdo se ptá.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Ty tedy v&nbsp;Boha nevěříš?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Má lásko, má drahá, pochop již!<br/>Kdo smí ho jménem zváti?<br/>Kdo smí se k&nbsp;tomu znáti:<br/>já věřím&nbsp;—?<br/>Kdo vnímat jej smí?<br/>A&nbsp;kdo že říci se odváží:<br/>já nevěřím v&nbsp;Boha&nbsp;—?<br/>On, vše objímající,<br/>on, vše udržující,<br/>zda neudržuje, zda neobjímá<br/>tebe a&nbsp;mne a&nbsp;sám sebe?<br/>Zda nad námi tam neklene se nebe,<br/>zda neleží v&nbsp;hloubkách pevně skutá zem,<br/>zda nevystupují po strmé báni<br/>hvězdy, ty věčné, výš a&nbsp;výš?<br/>Nezírám oko v&nbsp;oko tobě?<br/>A&nbsp;neproudí všemocný vesmír<br/>do hlavy, do srdce tobě,<br/>a&nbsp;nevlá vše ve věčném taji,<br/>nezřeno, zřeno, po boku tobě?<br/>Tím naplň a&nbsp;rozvlň prsa svá,<br/>a&nbsp;citem, jen citem-li duše tvá,<br/>pak nazvi to, jakkoli chceš:<br/>srdce či štěstí, láska, Bůh!<br/>Já nemám pro to jména!<br/>Je všechno, vše jen cit,<br/>jméno jen zvuk a&nbsp;dým,<br/>jímž nebe kalí se jasné.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">To všechno je náramně krásné,<br/>tak nějak to říká farář, já vím,<br/>jen trošinku jinými slovy.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Tak všady ti to poví<br/>každičké srdce pod nebem,<br/>a&nbsp;každé-li ve vlastním jazyku svém,<br/>proč nemluvil já bych ve svojí řeči?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Kdo to tak slyší, málem že nepřisvědčí,<br/>ale háček v&nbsp;tom vězí přec.<br/>Ty nejsi křesťan, to je ta věc.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ty dítě!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Bolí mne dávno již,<br/>že v&nbsp;téhleté společnosti dlíš.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Jak to?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ten člověk, co stále kol sebe ho máš,<br/>ten je mi odporný ažaž.<br/>Co živa jsem, nic mi tak hluboce<br/>nedalo ránu do srdce<br/>jako ten člověk s&nbsp;tou tváří svojí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Pročpak se ho má panenka bojí?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Sotva ho vidím, celá se třesu.<br/>Já jinak s&nbsp;celým světem se snesu,<br/>ale jak toužím uhlídat tebe,<br/>tak z&nbsp;toho člověka na mne jde mráz.<br/>Nějaký darebák bude to as!<br/>Jestli mu křivdím, odpusť mi nebe.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">I&nbsp;takoví ptáčci musí být.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">S&nbsp;těmi já nic bych nechtěla mít.<br/>Sotvaže vstoupí do dveří,<br/>je na něm vidět úsměšek<br/>a&nbsp;trochu vztek.<br/>Tak lhostejně všechno přeměří.<br/>Na čele mu to vidím stát,<br/>že neumí nikoho mít rád.<br/>Tak teploučko je mi v&nbsp;objetí tvém,<br/>tak oddaná tam, tak svobodná jsem&nbsp;—<br/>však nablízku-li on, mně jazyk zdřevění.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ty anděle, jaké máš tušení!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Ten odpor natolik mě zvládá,<br/>že je mi, přijde-li mi na oči,<br/>jak bych tě, drahý, neměla už ráda;<br/>modlit se nemohu, když se k&nbsp;nám přitočí.<br/>A&nbsp;to se mi tak do srdce vžírá.<br/>Viď, tebe to, Jindro, také týrá.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Máš k&nbsp;němu zkrátka antipatii.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Teď musím pryč.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ach, kdy se dožiji,<br/>že celou hodinku hruď moje na tvé buší,<br/>že v&nbsp;krev se vpíjí krev a&nbsp;duše v&nbsp;duši?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Ach, kdybych sama spala já,<br/>vpustila bych tě dnešní noc.<br/>Však matka spánek nehluboký má,<br/>a&nbsp;kdyby ta nás natrefila,<br/>v&nbsp;tu ránu já bych mrtva byla.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">To, dušičko, je lehká odpomoc.<br/>Zde z&nbsp;lahvičky tři kapky jen,<br/>a&nbsp;ihned v&nbsp;přehluboký sen<br/>se celá stulí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Co neudělám tobě k&nbsp;vůli!<br/>Ten lék jí neuškodí snad?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Jak bych ti, drahá, moh tu radu dát!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Jak se mé oko na tě zadívá,<br/>já za tě, nevím proč, bych duši dala.<br/>Já pro tebe už tolik udělala,<br/>že skorem nic mi dělat nezbývá.</p>
			<p class="MLP_scenicke_poznamky ParaOverride-3">Odejde.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(vstoupí)</span>:</p>
			<p class="MLP_verse_drama ParaOverride-1">To vyžle! Už je pryč?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Zase jsi špehoval?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Já otázky jsem zaslech všecky.<br/>Pan doktor katechizovat se dal.<br/>Bylo by zlé, kdybyste neobstál;<br/>neb je-li zbožný kdo a&nbsp;starosvětský,<br/>pak holka ví, že vyhráno je už:<br/>též jinak pod pantoflem bude muž.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Což, netvore, ti jasné není,<br/>že andělská ta duše milá,<br/>jež vírou svou se naplnila<br/>a&nbsp;v&nbsp;ní své blaho hledá jen,<br/>svatě se trýzní při tom pomyšlení,<br/>že on, jejž miluje, má býti zatracen?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Holčička má tě na špagátku,<br/>ty&nbsp;— nadsmyslný holkaři!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ty z&nbsp;plamenů a&nbsp;z&nbsp;bláta spratku!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">A&nbsp;výtečně zná čísti ve tváři!<br/>Já jsem-li přítomen, tu tuší, neví co,<br/>můj kukuč, ten jí věstí to i&nbsp;to;<br/>větří, že chlap jsem geniální,<br/>ba dokonce démon infernální.<br/>Nu, dneska v&nbsp;noci&nbsp;—?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Je to tvoje věc?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-5">Ne, ale těší mne to přec!</p>
			<p id="_idParaDest-22" class="MLP_uroven3_nadpis ParaOverride-1">U&nbsp;kašny</p>
			<p class="MLP_scenicke_poznamky ParaOverride-3">MARKÉTKA a&nbsp;LÍZA se džbány.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">LÍZA</span>:</p>
			<p class="MLP_verse_drama ParaOverride-1">Tak o&nbsp;Barušce jsi neslyšela?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTKA</span>:</p>
			<p class="MLP_verse_drama ParaOverride-1">Nic. Tuze málo já teď vycházela.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">LÍZA</span>:</p>
			<p class="MLP_verse_drama ParaOverride-1">Od Fandy mám to, že se spustila.<br/>To že se tak nóbl nosila!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTKA</span>:</p>
			<p class="MLP_verse_drama ParaOverride-1">Jak to?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">LÍZA</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;No jak! Inu, smrdí to s&nbsp;ní.<br/>Krmí teď dva, když pije a&nbsp;jí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTKA</span>:</p>
			<p class="MLP_verse_drama ParaOverride-1">Ach!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">LÍZA</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Šlo to s&nbsp;ní až takhle dolů,<br/>a&nbsp;jak se dlouho slízali spolu!<br/>To bylo tancování,<br/>v&nbsp;hospodách vyhrávání,<br/>poutí, mlsků a&nbsp;cukrování<br/>a&nbsp;Barčo tam a&nbsp;Barčo sem<br/>a&nbsp;uctívání vínečkem,<br/>až myslila: já první jsem.<br/>Že se ta fiflena nestyděla,<br/>fůru prezentů od něho měla!<br/>To bylo nějakých hubiček&nbsp;—<br/>jo, kampak se neděje, věneček!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTKA</span>:</p>
			<p class="MLP_verse_drama ParaOverride-1">Ta nešťastná!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">LÍZA</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Jakápak nešťastnice!<br/>Když v&nbsp;noci my sedaly u&nbsp;přeslice<br/>a&nbsp;matka nás dolů jít nenechala,<br/>ona tam se svým amantem stála.<br/>Na lavičce či na chodbě byli<br/>a&nbsp;potmě neměli dlouhou chvíli.<br/>Teď u&nbsp;vrat chrámu ať se jen krčí,<br/>až do žíněné košile ji strčí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTKA</span>:</p>
			<p class="MLP_verse_drama ParaOverride-1">On jistojistě vezme si ji přec.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">LÍZA</span>:</p>
			<p class="MLP_verse_drama ParaOverride-1">K&nbsp;smíchu! Tak švarný mládenec,<br/>ten o&nbsp;jinší si pannu řekne.<br/>A&nbsp;taky už plách!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTKA</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;To není pěkné!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">LÍZA</span>:</p>
			<p class="MLP_verse_drama ParaOverride-1">A&nbsp;kdyby ji chtěli s&nbsp;ním sezdati,<br/>tak ji už hoši vyplatí:<br/>strhnou jí vínek z&nbsp;copánků,<br/>my před práh jí nasypem řezanku.</p>
			<p class="MLP_scenicke_poznamky ParaOverride-3">Odejde.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTKA</span>:</p>
			<p class="MLP_verse_drama ParaOverride-5">Jak s&nbsp;chutí jsem vždycky si omočila,<br/>když některá chuděrka v&nbsp;tom byla!<br/>A&nbsp;jak jsem výřečná bývala,<br/>když o&nbsp;cizím hříchu jsem slýchala!<br/>Dost černým se mi nezdálo nic,<br/>to černé já černila ještě víc.<br/>Tak jsem se zhlížela v&nbsp;ctnostech svých,<br/>a&nbsp;teď&nbsp;— taky na mne teď může hřích!<br/>Ale, můj bože, co zvábilo mne,<br/>tak dobré to bylo, tak milé to vše!</p>
			<p id="_idParaDest-23" class="MLP_uroven3_nadpis ParaOverride-1">Městský val</p>
			<p class="MLP_scenicke_poznamky ParaOverride-3">Ve výklenku obraz Matky sedmibolestné, před ním džbány s&nbsp;květinami.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTKA</span> <span class="MLP_znak_kurziva_11b">(dává do džbánů čerstvé květy)</span>:</p>
			<p class="MLP_verse_drama ParaOverride-1">Svou líci,<br/>ach, bolestící,<br/>milostiplná, k&nbsp;mé bídě skloň!</p>
			<p class="MLP_verse_drama ParaOverride-1">V&nbsp;svých prsou křeče,<br/>v&nbsp;svém srdci hrot meče,<br/>díváš se na svého syna skon.</p>
			<p class="MLP_verse_drama ParaOverride-1">Zříš na otce v&nbsp;nebe<br/>a&nbsp;za samu sebe<br/>i&nbsp;za syna vysíláš vzdech a&nbsp;ston.</p>
			<p class="MLP_verse_drama ParaOverride-1">Kdo tuší,<br/>jak buší<br/>v&nbsp;mých spáncích muka zlá!<br/>Co mi bědné srdce svírá,<br/>po čem touží, co je týrá,<br/>víš jen ty, ty samotná.</p>
			<p class="MLP_verse_drama ParaOverride-1">Ať kráčím kudykoli,<br/>vše bolí, bolí, bolí,<br/>a&nbsp;v&nbsp;prsou úzko mám.<br/>A&nbsp;sotvaže jsem sama,<br/>srdce se ve mně lámá,<br/>já lkám a&nbsp;lkám a&nbsp;lkám.</p>
			<p class="MLP_verse_drama ParaOverride-1">Ach, kořenáče v&nbsp;okně<br/>já slzami zkropila,<br/>než jsem ti časně zrána<br/>tu kytku uvila.</p>
			<p class="MLP_verse_drama ParaOverride-1">Svítilo slunko ranní<br/>na moji podušku<br/>a&nbsp;já jsem v&nbsp;naříkání<br/>procitla na lůžku.</p>
			<p class="MLP_verse_drama ParaOverride-5">Ty odvrať hanbu mou a&nbsp;skon!<br/>Svou líci,<br/>ach, bolestící,<br/>milostiplná, k&nbsp;mé bídě skloň!</p>
			<p id="_idParaDest-24" class="MLP_uroven3_nadpis ParaOverride-1">Noc. Ulice před Markétčinými dveřmi</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">VALENTIN</span> <span class="MLP_znak_kurziva_11b">(voják, Markétčin bratr)</span>:</p>
			<p class="MLP_verse_drama ParaOverride-1">Když jsem tak sedal při pitce<br/>a&nbsp;braši jali chlubit se<br/>a&nbsp;každičký se nadýmal,<br/>jaké kdy na světě dívky znal,<br/>a&nbsp;tím víc chválil, čím víc pil&nbsp;—<br/>já loktem o&nbsp;stůl opřen byl<br/>a&nbsp;bez hněvu a&nbsp;bez klení<br/>naslouchal tomu prášení.<br/>A&nbsp;knír jsem si hladil se smíchem<br/>a&nbsp;džbánek plný pozved jsem<br/>a&nbsp;zvolal: „Každýmu to svý,<br/>ale která je v&nbsp;království,<br/>že rovnala by se mé sestřičce<br/>a&nbsp;vodu by podala Markytce?“<br/>A&nbsp;cink! A&nbsp;břink! A&nbsp;ze všech stran:<br/>„Nu, on má pravdu, to se ví,<br/>toť chlouba ženského pohlaví!“<br/>Kdo chválil, mlčel jak zařezán.<br/>A&nbsp;teď&nbsp;— teď chtěl bych po stěnách lézti,<br/>vlasy si rvu a&nbsp;zatínám pěsti.<br/>Kdejaký lump smí mě kujonovat<br/>a&nbsp;nos nade mnou ohrnovat!<br/>Jak dlužník se třesu a&nbsp;vztek svůj krotím<br/>a&nbsp;při každém jejich slůvku se potím!<br/>A&nbsp;kdybych celou tu pakáž zmazal,<br/>že lháři jsou, bych nedokázal.</p>
			<p class="MLP_verse_drama ParaOverride-1">Co je to? Co se plazí tmou?<br/>Nemýlím-li se, dva to jsou.<br/>Když je to on, tak mi to splatí<br/>a&nbsp;živ se odsud nevytratí!</p>
			<p class="MLP_scenicke_poznamky ParaOverride-3">FAUST, MEFISTOFELES.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Jak z&nbsp;okna oné sakristie tam<br/>třpyt věčné lampičky se třese vzhůru,<br/>jak po stranách se v&nbsp;matnou šeří chmuru<br/>a&nbsp;vůkol propadá již tmám,<br/>tak půlnoc v&nbsp;prsou mých se chvěje.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">A&nbsp;mně jak vilné kočičce je,<br/>jež mezi komíny se províjí<br/>a&nbsp;zticha tiskne podél zdí.<br/>Což, je to po mém zbožném přání,<br/>tak trochu zlodějství, tak trochu muchlování.<br/>Už mě to lechtá nějak moc.<br/>To je ta Valpuržina noc.<br/>Pozítří budem ji zas mít.<br/>To vyplatí se vzhůru být.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">A&nbsp;zatím poklad vynáší se snad,<br/>jejž vidím se tam vzadu blyskotat?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Té slasti dojít můžeš záhy,<br/>vyzvednout kotýlek ten drahý.<br/>Tuhle tam dovnitř nahléd jsem,<br/>skvostné lví tolary jsou v&nbsp;něm.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Nic&nbsp;— prsten ani náramek&nbsp;—<br/>co by mé milé přišlo vděk?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Cos vedle mincí se tam skvělo,<br/>jak šňůra perel to vyhlíželo.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Tak je to dobře, lítost mám,<br/>když bez dárečku mám k&nbsp;ní jíti.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Lítosti není třeba vám,<br/>i&nbsp;zdarma smíte rozkoš míti.<br/>Teď máme nebe samou hvězdičku.<br/>Tak něco kumštovného zazni!<br/>Morální spustím písničku,<br/>a&nbsp;ta už docela ji zblázní.</p>
			<p class="MLP_scenicke_poznamky ParaOverride-3">Zpívá k&nbsp;citeře.</p>
			<p class="MLP_verse_drama ParaOverride-1">Katuško má,<br/>což dívka ctná<br/>toulat se má<br/>před jeho dveřmi zrána?<br/>Copak tu chceš?<br/>Pannou tam jdeš,<br/>leč nevyjdeš,<br/>ba nevyjdeš co panna!</p>
			<p class="MLP_verse_drama ParaOverride-1">Ten, čí jste host,<br/>už vás má dost.<br/>Kde zbyla ctnost,<br/>vy chuděrky mé zlaté?<br/>Máte se stříc,<br/>dbát na se víc,<br/>nedávat nic,<br/>než zlatý kroužek máte.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">VALENTIN</span> <span class="MLP_znak_kurziva_11b">(předstoupí)</span>:</p>
			<p class="MLP_verse_drama ParaOverride-1">Koho to lákáš? Sakramente!<br/>Ty zatracený krysaři!<br/>Do pekla s&nbsp;tebou, inštrumente!<br/>Do pekla s&nbsp;tebou, loutnáři!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Citera vedvé! s&nbsp;tou to nejde více.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">VALENTIN</span>:</p>
			<p class="MLP_verse_drama ParaOverride-1">A&nbsp;teďka dojde na palice!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(FAUSTOVI)</span>:</p>
			<p class="MLP_verse_drama ParaOverride-1">Doktore, na něj! Zhurta jen!<br/>Sem, těsně ke mně! Diriguji.<br/>Kosinku zčerstva z&nbsp;pochvy ven!<br/>Jen vypadněte! Zachytnu ji.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">VALENTIN</span>:</p>
			<p class="MLP_verse_drama ParaOverride-1">Tak zachyť tuhletu!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Už je!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">VALENTIN</span>:</p>
			<p class="MLP_verse_drama ParaOverride-1">A&nbsp;tu!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Proč ne?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">VALENTIN</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;To ďábel šermuje!<br/>Co to má být? Mně ruka umdlévá.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(FAUSTOVI)</span>:</p>
			<p class="MLP_verse_drama ParaOverride-1">Teď! Bodni!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">VALENTIN</span> <span class="MLP_znak_kurziva_11b">(klesá)</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Běda!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Mamlas! Už ji má!<br/>Pryč, horempádem! Jen ať jsme ti tam!<br/>Už rozléhá se děsný křik a&nbsp;řev.<br/>Já s&nbsp;policií skvěle smlouvat znám;<br/>hůř se soudem, jenž krví splácí krev.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span> <span class="MLP_znak_kurziva_11b">(u&nbsp;okna)</span>:</p>
			<p class="MLP_verse_drama ParaOverride-1">Ven! Ven!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTKA</span> <span class="MLP_znak_kurziva_11b">(u&nbsp;okna)</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Sem světlo! Co tu je?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span> <span class="MLP_znak_kurziva_11b">(ještě u&nbsp;okna)</span>:</p>
			<p class="MLP_verse_drama ParaOverride-1">Spílá se tady; křičí; šermuje.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">LID</span>:</p>
			<p class="MLP_verse_drama ParaOverride-1">Tady už jeden dodýchal.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span> <span class="MLP_znak_kurziva_11b">(vyjde)</span>:</p>
			<p class="MLP_verse_drama ParaOverride-1">A&nbsp;ti, co spáchali ten čin&nbsp;—?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTKA</span> <span class="MLP_znak_kurziva_11b">(vyjde)</span>:</p>
			<p class="MLP_verse_drama ParaOverride-1">Kdo tady pad?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">LID</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Tvé matky syn.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTKA</span>:</p>
			<p class="MLP_verse_drama ParaOverride-1">Ó pane bože! Jaký žal!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">VALENTIN</span>:</p>
			<p class="MLP_verse_drama ParaOverride-1">Umírám! To se rychle dí<br/>a&nbsp;rychlej vykoná.<br/>Vy ženy, nač to kvílení?<br/>Sem, slyšte slova má!</p>
			<p class="MLP_scenicke_poznamky ParaOverride-3">Všichni ho obstoupí.</p>
			<p class="MLP_verse_drama ParaOverride-1">Markétko, tvor jsi mladičký,<br/>a&nbsp;proto ještě hloupičký,<br/>tak se to nedělá.<br/>Slyš, křičet já to nebudu,<br/>jsi zkrátka běhna bez studu;<br/>tak buď jí docela!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTKA</span>:</p>
			<p class="MLP_verse_drama ParaOverride-1">Můj bože! Bratře! Co to díš!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">VALENTIN</span>:</p>
			<p class="MLP_verse_drama ParaOverride-1">Nech pána boha, rozumíš?<br/>Čin neodčiníš; už se stal,<br/>a&nbsp;tak to stále půjde dál.<br/>Potají s&nbsp;jedním začalas,<br/>teď na ty druhé dojde zas,<br/>až tucet jich tě bude mít,<br/>smí si tě celé město vzít!</p>
			<p class="MLP_verse_drama ParaOverride-1">Jakmile že se hanba zrodí<br/>a&nbsp;tajně na svět dostane,<br/>už roucho z&nbsp;temna utkané<br/>se přes hlavu jí hodí;<br/>ba, nejradš by ji utratili;<br/>leč vzroste-li a&nbsp;dozraje,<br/>pak také za dne nahá je<br/>a&nbsp;ohyzdnější je co chvíli,<br/>čím bezútěšnější má líc,<br/>tím na světlo chce víc a&nbsp;víc.</p>
			<p class="MLP_verse_drama ParaOverride-1">Už vidím: Kteréhosi dne<br/>před tebou řádní občané<br/>jak před mrtvolou rozhlodanou<br/>se uhnou, nevěstko ty, stranou.<br/>Ať se ti srdce studem zmate,<br/>jak pohlédnou ti do tváře!<br/>Řetízky nebudeš nosit už zlaté!<br/>Nesmíš stát poblíž oltáře!<br/>V&nbsp;límečku, na němž krajky se skvějí,<br/>už nebudeš se točit v&nbsp;reji!<br/>V&nbsp;koutku se schováš u&nbsp;žebráků,<br/>v&nbsp;tmavém zákoutí u&nbsp;mrzáků.<br/>I&nbsp;budeš-li do nebes přijata&nbsp;—<br/>zde na zemi buď proklata!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARTA</span>:</p>
			<p class="MLP_verse_drama ParaOverride-1">Svou duši bohu odevzdejte<br/>a&nbsp;rouháním už ji neobtěžkejte!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">VALENTIN</span>:</p>
			<p class="MLP_verse_drama ParaOverride-1">Na tu tvou kostru moci jen,<br/>kuplířko, vyvrheli žen,<br/>to došel bych za svá provinění<br/>vrchovatého rozhřešení.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTKA</span>:</p>
			<p class="MLP_verse_drama ParaOverride-1">Ach, bratře! Trýzně pekelné!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">VALENTIN</span>:</p>
			<p class="MLP_verse_drama ParaOverride-1">Povídám, slzí ušetř mne!<br/>Své poctivosti zadalas,<br/>tím do srdce mě zasáhlas.<br/>Jdu spánkem smrti k&nbsp;Bohu já,<br/>vojácká duše poctivá.</p>
			<p class="MLP_scenicke_poznamky ParaOverride-6">Umře.</p>
			<p id="_idParaDest-25" class="MLP_uroven3_nadpis ParaOverride-1">Chrám</p>
			<p class="MLP_scenicke_poznamky ParaOverride-3">Bohoslužba, varhany a&nbsp;zpěv. MARKÉTKA v&nbsp;houfu lidí. Za ní ZLÝ DUCH.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ZLÝ DUCH</span>:</p>
			<p class="MLP_verse_drama ParaOverride-1">Jak jinak ti, Markétko, bylo,<br/>kdyžs ještě, neviňoučká,<br/>sem stoupala před oltář,<br/>z&nbsp;knížečky ohmatané<br/>své žvatlajíc modlitbičky,<br/>půl dětskou hru,<br/>půl boha v&nbsp;svém srdci!<br/>Markétko!<br/>Kde stojí ti hlava?<br/>A&nbsp;ve tvém srdci<br/>jaký hanebný hřích?<br/>Zda modlíš se za duši matky své,<br/>jež tebou zdřímla do těch dlouhých, dlouhých muk?<br/>A&nbsp;na tvém prahu čí krev?<br/>— A&nbsp;pod tvým srdcem<br/>zda se již nehýbe tvor,<br/>jenž děsí tebe i&nbsp;sebe<br/>svým bytím a&nbsp;hrůzou tuch?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTKA</span>:</p>
			<p class="MLP_verse_drama ParaOverride-1">Žel, žel, běda!<br/>Těch myšlenek se zbavit,<br/>jež se mi honí hlavou<br/>vražedně, ach!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SBOR</span>:</p>
			<p class="MLP_verse_drama ParaOverride-1">Dies irae, dies lila<br/>solvet saeclum in favilla.</p>
			<p class="MLP_scenicke_poznamky ParaOverride-3">Varhany.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ZLÝ DUCH</span>:</p>
			<p class="MLP_verse_drama ParaOverride-1">Pomsta po tobě sahá!<br/>Slyš pozounů zvuk!<br/>Hroby se třesou,<br/>a&nbsp;srdce tvé<br/>z&nbsp;popela znova se zvedá<br/>a&nbsp;z&nbsp;míru znova<br/>vrhá se v&nbsp;trýzeň<br/>plamenných muk.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTKA</span>:</p>
			<p class="MLP_verse_drama ParaOverride-1">Kéž byla bych pryč!<br/>Jako by dunění varhan<br/>bralo mi dech,<br/>jak by mou duši<br/>rozrážel zpěv!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SBOR</span>:</p>
			<p class="MLP_verse_drama ParaOverride-1">Judex ergo cum sedebit,<br/>quidquid latet adparebit,<br/>nil inultum remanebit.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTKA</span>:</p>
			<p class="MLP_verse_drama ParaOverride-1">Tak úzko mi je!<br/>Pilíře chrámu<br/>tísní mě tak,<br/>a&nbsp;těžká klenba<br/>mi na prsa padá.&nbsp;— Vzduch!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ZLÝ DUCH</span>:</p>
			<p class="MLP_verse_drama ParaOverride-1">Skryj se! Hanba a&nbsp;hřích<br/>ukryty nezůstanou.<br/>Na světlo&nbsp;—? Vzduch&nbsp;—?<br/>Běda ti, běda!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SBOR</span>:</p>
			<p class="MLP_verse_drama ParaOverride-1">Quid sum miser tunc dicturus?<br/>Quem patronum rogaturus?<br/>Cum vix justus sit securus.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ZLÝ DUCH</span>:</p>
			<p class="MLP_verse_drama ParaOverride-1">Od tebe zjasněné duše<br/>odvrátí tvář,<br/>neb kdokoli čist je,<br/>podat ti ruku se štítí.<br/>Běda ti, běda!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SBOR</span>:</p>
			<p class="MLP_verse_drama ParaOverride-1">Quid sum miser tunc dicturus?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTKA</span>:</p>
			<p class="MLP_verse_drama ParaOverride-1">Sousedko! Vaši lahvičku!</p>
			<p class="MLP_scenicke_poznamky ParaOverride-6">Omdlí.</p>
			<p id="_idParaDest-26" class="MLP_uroven3_nadpis ParaOverride-1">Valpuržina noc</p>
			<p class="MLP_scenicke_poznamky ParaOverride-3">Pohoří Harc. Krajina poblíže Schierke a&nbsp;Elendu.</p>
			<p class="MLP_scenicke_poznamky ParaOverride-3">FAUST, MEFISTOFELES.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Což, nechce se ti na koštěti?<br/>Já bych si pořádného kozla přál.<br/>Daleko cíl je, k&nbsp;němuž je nám spěti.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Pokud to pěšky mohu vydržeti,<br/>ta sukovice postačí mi dál.<br/>Co platno cestu krátit si!&nbsp;—<br/>Zde bludištěm se plížit po údolí,<br/>pak po skalách lézt na vrcholy,<br/>z&nbsp;nichž skáče pramen věčně šumící,<br/>toť slast, jíž toulku kořenit si chci!<br/>Cítíš, jak jaro v&nbsp;břízkách raší?<br/>A&nbsp;smrk ví o&nbsp;něm taky už.<br/>Jak nevřelo by tedy v&nbsp;krvi naší!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Vždyť já jen ledový jsem muž,<br/>tak o&nbsp;tom jaru nevím valně,<br/>spíš na cestu si přeji sníh a&nbsp;mráz.<br/>Srp luny zarudlé, hle, stoupá žalně<br/>a&nbsp;sesílá svůj pozdní jas,<br/>tak bídně svítící, že škobrtáme<br/>teď o&nbsp;skalinu, o&nbsp;strom teď.<br/>Pojď, bludičkou si svítit dáme,<br/>vesele jedna plápolá tu, hleď.<br/>Hej, ty tam, nechceš se k&nbsp;nám dáti?<br/>Nač zbytečně tak plápolati?<br/>Posviť nám, prosím, tady nahoru!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">BLUDIČKA</span>:</p>
			<p class="MLP_verse_drama ParaOverride-1">Doufám, že z&nbsp;úcty se mi zdaří<br/>zkrotit mou lehkou letoru;<br/>jindy jen klikatě má cesta září.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Aj, aj, to školu člověčí má?<br/>Teď, jménem ďábla, pěkně zpříma,<br/>abych jí svíčku sfouknout nemusel!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">BLUDIČKA</span>:</p>
			<p class="MLP_verse_drama ParaOverride-1">Poznávám, jste tu velitel,<br/>chci se vám ráda k&nbsp;službě dáti.<br/>Však hora je dnes kouzly potrhlá,<br/>a&nbsp;vůdcem bludička vám být-li má,<br/>tak přísně ve všem neračte to bráti.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>, <span class="MLP_znak_tucne_11b">MEFISTOFELES</span>, <span class="MLP_znak_tucne_11b">BLUDIČKA</span> <span class="MLP_znak_kurziva_11b">(v střídavém zpěvu)</span>:</p>
			<p class="MLP_verse_drama ParaOverride-1">Do kraje jsme posunuti<br/>snů a&nbsp;zázraků, jak zdá se.<br/>Veď nás rychle, poctou buď ti,<br/>že jsme dál, že dál jsme zase<br/>v&nbsp;pustině té nehostinné!</p>
			<p class="MLP_verse_drama ParaOverride-1">Za stromem, hle, strom se šine,<br/>pod námi to zčerstva letí,<br/>tesy zřím se ukláněti,<br/>na skálu se skála sápe,<br/>funí z&nbsp;nosu, sípe, chrápe!</p>
			<p class="MLP_verse_drama ParaOverride-1">Po trávě a&nbsp;po kamení<br/>potůček a&nbsp;potok skáčí.<br/>Je to šum? Či písní znění?<br/>Stesk a&nbsp;žal to láskou pláčí?<br/>Je to zvuk, jenž nad vše sladší?<br/>Milování&nbsp;— dávná báje!<br/>Ozvuk zní a&nbsp;zrak se smáčí<br/>vzpomínkou těch časů ráje.</p>
			<p class="MLP_verse_drama ParaOverride-1">Vejří vejr a&nbsp;sůva houká,<br/>strýček sýček na to kouká,<br/>s&nbsp;čejkou vzhůru zůstávaje.<br/>Vidíš v&nbsp;houštinách ty mloky?<br/>Dlouhé nohy, tlusté žoky!<br/>Kořen, hadovitě slizký,<br/>šlehá skalami a&nbsp;písky,<br/>chapadlovitě se tyčí,<br/>chce nás omotat jak v&nbsp;lýčí;<br/>z&nbsp;tkání zřím a&nbsp;z&nbsp;kliček, suků,<br/>trčet sterou vzdušnou ruku,<br/>jež nás lapit chce. A&nbsp;myší<br/>stobarevně z&nbsp;děr a&nbsp;skrýší<br/>chomáč mechem nehrne se?<br/>Hleď! A&nbsp;červi rozžhavení!<br/>V&nbsp;rojení a&nbsp;rozvíření<br/>závratný se zmatek třese.</p>
			<p class="MLP_verse_drama ParaOverride-1">Leč co to? Jsme v&nbsp;klidu stále?<br/>Nebo nás to žene dále?<br/>Stromy, jež se šklebí skále,<br/>všechno, vše se točí s&nbsp;námi,<br/>a&nbsp;ty bludičky, ty malé,<br/>dmou se, trou se a&nbsp;nás mámí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Za cíp se mne chyť! Hej, ke mně!<br/>Kuželovité hleď témě,<br/>s&nbsp;podivením uzříš zde,<br/>kterak Mamon v&nbsp;hoře žhne.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Jak podivně v&nbsp;těch hloubkách skví se<br/>červánkovitý matný jas,<br/>ba kmitá, blyskotá i&nbsp;chví se<br/>v&nbsp;nejpropastnějších jícnů sráz!<br/>Zde stoupá dým, tam plyny svítí,<br/>zde z&nbsp;mlh to šlehá plamenem,<br/>zde žár se řine hebkou nití,<br/>tam v&nbsp;paprsku zas pramenném.<br/>Zde ohně údolím se plazí<br/>a&nbsp;tisícem svých žilek vrou,<br/>zde třpyt, než v&nbsp;těsný koutek vrazí,<br/>se odlučuje pojednou.<br/>Zář srší jisker, čím jsme bližší,<br/>jak zlatým pírkem rozlétlá,<br/>a&nbsp;tady, hleď, se po vší výši<br/>skalnatá stěna rozžehla.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Zda neosvětlil při slavnosti<br/>pan Mamon přeskvostně svůj hrad?<br/>Štěstí, žes moh to uhlídat;<br/>já cítím už ty neurvalé hosti.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Jak vztekle meluzina hřmí<br/>a&nbsp;ostré šlehy do šíje mě pálí!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Musíš se chytit starých žeber skály,<br/>sic tě to smete do těch prohlubní.<br/>Hleď, noc už zahoustla mhou.<br/>Slyš, stromy jak v&nbsp;boru se trou!<br/>Vzlétli půlnoční ptáci.<br/>Sloupoví hradů se kácí,<br/>jež věčně se zelenaly.<br/>S&nbsp;praskotem větev se válí.<br/>Rozčíslé po kořeny,<br/>dunivě štěpí se kmeny.<br/>Padá to, bortí se, hroutí,<br/>přes sebe se to kroutí,<br/>a&nbsp;v&nbsp;roklích, kam zmatená ozvěna bije,<br/>povětří syčí a&nbsp;vyje.<br/>Slyšíš, jak to hřímá výší?<br/>Hlasy vzdálené a&nbsp;bližší!<br/>Celou horou zvučí ten řev,<br/>proudí ten vzteklý, kouzelný zpěv.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ČARODĚJKY</span> <span class="MLP_znak_kurziva_11b">(sborem)</span>:</p>
			<p class="MLP_verse_drama ParaOverride-1">Počalo žito vymetat,<br/>babizny táhnou na sabat.<br/>Běží to, rejdí se všech stran,<br/>nahoře sedí pan Urián.<br/>Trním a&nbsp;hložím, klap, klap, klap,<br/>z&nbsp;kozlů jde puch a&nbsp;pšuky z&nbsp;bab.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">HLAS</span>:</p>
			<p class="MLP_verse_drama ParaOverride-1">Hleď, samotnou, Baubo, babici.<br/>Osedlala si prasnici.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SBOR</span>:</p>
			<p class="MLP_verse_drama ParaOverride-1">Čest budiž tomu, komu čest!<br/>Když je tu Baubo, musí vést!<br/>Když na svini vidíme mámu jet, <br/>tak, čarodějky, za ní vpřed!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">HLAS</span>:</p>
			<p class="MLP_verse_drama ParaOverride-1">Kudypak cestou?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">HLAS</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Vrch Ilsín já přelétla,<br/>sůvě tam do hnízda nahlédla.<br/>To byly oči!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">HLAS</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Do pekla sjeď!<br/>Co jezdíš jak zbrklá!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">HLAS</span>:</p>
			<p class="MLP_verse_drama ParaOverride-1">A&nbsp;do mne trkla!<br/>Ta boule, jen hleď!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ČARODĚJKY </span><span class="MLP_znak_kurziva_11b">(sborem)</span>:</p>
			<p class="MLP_verse_drama ParaOverride-1">Dlouhá je cesta, široká,<br/>jaká to honba divoká?<br/>Babka se šťouchla koštětem.<br/>Mámě puk břich a&nbsp;škvrně v&nbsp;něm.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ČARODĚJNÍCI</span> <span class="MLP_znak_kurziva_11b">(polosborem)</span>:</p>
			<p class="MLP_verse_drama ParaOverride-1">Ženské jsou všechny před námi.<br/>Jak šneci plížíme se my.<br/>Když za ďasem se chodívá,<br/>žena sto kroků napřed má.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">DRUHÁ PŮLKA</span>:</p>
			<p class="MLP_verse_drama ParaOverride-1">Tak přísně my to neberem.<br/>Žena to ujde kroků stem.<br/>Však spěchej sebevíc ten krok,<br/>muž udělá to v&nbsp;jeden skok.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">HLAS</span> <span class="MLP_znak_kurziva_11b">(shora)</span>:</p>
			<p class="MLP_verse_drama ParaOverride-1">Hej, z&nbsp;jezera vy, pojďte sem!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">HLAS </span><span class="MLP_znak_kurziva_11b">(zdola)</span>:</p>
			<p class="MLP_verse_drama ParaOverride-1">My taky s&nbsp;vámi vzhůru chcem.<br/>Čistoty čisté máme dost,<br/>však zato i&nbsp;věčnou neplodnost.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">OBA POLOSBORY</span>:</p>
			<p class="MLP_verse_drama ParaOverride-1">Do černých mračen měsíc vběh,<br/>zmizela hvězda, vítr leh.<br/>Na tisíc jisker zasvítí,<br/>jak posedlý houf se přiřítí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">HLAS</span> <span class="MLP_znak_kurziva_11b">(zdola)</span>:</p>
			<p class="MLP_verse_drama ParaOverride-1">Počkat! Ne dál!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">HLAS </span><span class="MLP_znak_kurziva_11b">(shora):</span></p>
			<p class="MLP_verse_drama ParaOverride-1">Kdo to volá z&nbsp;díry skal?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">HLAS</span> <span class="MLP_znak_kurziva_11b">(zdola)</span>:</p>
			<p class="MLP_verse_drama ParaOverride-1">Vemte mne s&nbsp;sebou! S&nbsp;vámi chci jet!<br/>Už stoupám vzhůru tři sta let<br/>a&nbsp;ne a&nbsp;ne být na vrcholku.<br/>Toužím být se svou přízní v&nbsp;spolku.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">OBA SBORY</span>:</p>
			<p class="MLP_verse_drama ParaOverride-1">Nese nás koště, hůl či vích,<br/>na kozlu jedem, na vidlích;<br/>kdo dneska nemůže se vznést,<br/>ten věky věků ztracen jest.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">POLOČARODĚJKA</span> <span class="MLP_znak_kurziva_11b">(dole)</span>:</p>
			<p class="MLP_verse_drama ParaOverride-1">Už dlouho vzadu cupitám.<br/>Ostatní málem jsou ty tam!<br/>Doma mi není popřán klid<br/>a&nbsp;nemohu přec při tom být.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SBOR ČARODĚJEK</span>:</p>
			<p class="MLP_verse_drama ParaOverride-1">Mast čarodějce kuráž dá.<br/>Namísto plachty hadr má.<br/>Za loď jí necky jsou či díž.<br/>Buď dnes&nbsp;— či nikdá neletíš.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">OBA SBORY</span>:</p>
			<p class="MLP_verse_drama ParaOverride-1">My poletíme k&nbsp;vrcholu,<br/>vy zůstaňte zde v&nbsp;údolu;<br/>nechť se tu hemží plochá zem<br/>tím vaším čarodějnictvem!</p>
			<p class="MLP_scenicke_poznamky ParaOverride-3">Snášejí se k&nbsp;zemi.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Tře se to, hemží, tlačí, strká!<br/>Kvičí to, syčí, plká, hrká!<br/>Fičí to, smrdí, praská, žhne!<br/>Čarodějek to živel je!<br/>Strhnou tě s&nbsp;sebou, drž se mne!<br/>Kde vězíš?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span> <span class="MLP_znak_kurziva_11b">(z dálky)</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Zde!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Co? Tams už oderván?<br/>To musím ukázat, že jsem tu pán.<br/>Čeládko sladká! Rarach! Couvni před ním!<br/>Zde, chyť se, doktore! a&nbsp;skokem jedním<br/>se vytratíme z&nbsp;toho reje.<br/>I&nbsp;pro našince už to divoké je.<br/>Zde stranou se to zvláštní září směje.<br/>Něco mě láká do těch houštin sem.<br/>Pojď, vklouzni za mnou, zde se ukryjem.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Aj, duchu odporu, buď ciceronem!<br/>To se ti povedlo až moc,<br/>jít na Brocken, když Valpuržina noc,<br/>a&nbsp;prostřed sabatu se osamotnit honem.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Hleď! Pestří se to jiskřičkami,<br/>zde v&nbsp;převeselém klubu dlíš!<br/>Jsme v&nbsp;malé besedě, ne sami.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Chtěl bych tam nahoře být spíš.<br/>Už vidím kouř, jímž dýmá žár.<br/>To se tam davy k&nbsp;zlému duchu valí;<br/>zda se tam záhad mnoho neodhalí?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">A&nbsp;nových přibude zas pár.<br/>Velkému světu nech ty velké spády,<br/>my potichounku zařiďme se tady.<br/>Vždyť je to starý dobrý zvyk,<br/>z&nbsp;velkého světa aby malý vznik.<br/>Hleď, nahotinky mladé zdraví nás,<br/>co babky moudře do hadrů se halí.<br/>Jen kvůli mně buď zdvořilosti dbalý;<br/>námaha malá, velký špás.<br/>A&nbsp;štemují už, na mou duši.<br/>Prožluklé drnkání! Opravdu, rve to uši.<br/>Jen pojď, jen pojď! Už tomu neujdeš.<br/>Já předstoupím a&nbsp;uvedu tě též,<br/>nebudeš aspoň v&nbsp;osamění žíti.<br/>Což! Maličký přec není jarmark ten!<br/>Konce se nedohlédneš, pohleď jen!<br/>Sta ohňů tady řadou svítí;<br/>kuchtí to, žvatlá, tančí, pije<br/>a&nbsp;hlavně miluje: zda někde líp se žije?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">A&nbsp;co tu budem představovat?<br/>Chceš jako ďas či kouzelník se chovat?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Sic inkognito chodívám si rád,<br/>v&nbsp;den parády však bereme si řád.<br/>Ač nemohu se chlubit podvazkem,<br/>mé kopyto zde chvalně známo všem.<br/>Slimáka vidíš? Jak si ke mně čichá?<br/>Tykadlovitým pohledem<br/>si mě už řádně očenichá.<br/>Ať milo mi či ne, už poznán jsem.<br/>Do ohně hezky k&nbsp;ohni jděm!<br/>Já budu námluvčím, ty ženichem.</p>
			<p class="MLP_scenicke_poznamky ParaOverride-3">Několika, kdož sedí u&nbsp;dohořívajících ohňů.</p>
			<p class="MLP_verse_drama ParaOverride-1">Aj, staří páni, copak tady chcete?<br/>Proč raděj doprostřed se nevrhnete?<br/>Vír a&nbsp;kvas mládí nelíbí se vám?<br/>Vždyť každý doma sdostatek je sám!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">GENERÁL</span>:</p>
			<p class="MLP_verse_drama ParaOverride-1">Nechť svět mi díků sebevíc je dlužen,<br/>nelze mi na národy spoléhat;<br/>neb stejně u&nbsp;lidu jak u&nbsp;žen<br/>jedině v&nbsp;přízni je, kdo mlád.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MINISTR</span>:</p>
			<p class="MLP_verse_drama ParaOverride-1">Nikomu dnes už ctnosti nejsou vděk,<br/>jen staré dni jsou hodny chvály;<br/>neb my když na vrchu jsme stáli,<br/>to byl ten pravý zlatý věk.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">PARVENU</span>:</p>
			<p class="MLP_verse_drama ParaOverride-1">My taky nebývali hlupáci<br/>a&nbsp;dělávali, co se neslušelo;<br/>však teď se narub všechno převrací,<br/>to zrovna, když by udržet se chtělo.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">AUTOR</span>:</p>
			<p class="MLP_verse_drama ParaOverride-1">Kdo vůbec ještě dílo čte,<br/>které je mírně uvážlivé!<br/>A&nbsp;co se dnešních mladých tkne,<br/>jsou všeteční, jak nikdy dříve.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(náhle v&nbsp;podobě stařecké)</span>:</p>
			<p class="MLP_verse_drama ParaOverride-1">Zřím, na vrch kouzel jda už naposled,<br/>že lid je ke dni soudu zralý;<br/>ocit se na dně celý svět,<br/>v&nbsp;mém soudku když se víno kalí!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ČARODĚJKA VETEŠNICE</span>:</p>
			<p class="MLP_verse_drama ParaOverride-1">Ach, páni, neodcházejte;<br/>příležitosti nepromeškejte!<br/>Račte mé zboží prohlédnout si,<br/>najdete věci přežádoucí.<br/>Tím vším, co je v&nbsp;tom krámku mojím,<br/>jaký se jinde nevidí,<br/>úklad a&nbsp;léčku světu strojím<br/>a&nbsp;zhoubu chystám na lidi.<br/>Co kordů mám, je krví zbrocen každý;<br/>co kalichů, z&nbsp;nich každý choval jed,<br/>jenž v&nbsp;zdravém těle nástrojem byl vraždy;<br/>co šperků, každý ženu sved;<br/>co dýk tu, každá smlouvu rozbodala<br/>a&nbsp;leckterá i&nbsp;soka zezad sklála…</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">To, kmotra, písnička je stará!<br/>Což zaspala ten dnešní čas?<br/>Jen o&nbsp;novinky ať se stará!<br/>Teď novinky jen vábí nás.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Málem i&nbsp;mne ten vítr by strh.<br/>To je mi zrovna veletrh!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Nahoru celý houf je posunován.<br/>Myslíš, že strkáš, a&nbsp;jsi postrkován.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Co tahle?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Lilita. Jen okem po ní hoď.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Kdo je to?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Prvá Adamova choť.<br/>Je nebezpečná krása jejích vlasů,<br/>té ozdoby, jíž nejvíc vyniká.<br/>Tou jestli dobude si mladíka,<br/>pak do drahných ho nepropustí časů.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Dvě tady sedí, starucha a&nbsp;malá.<br/>Z&nbsp;těch dvou se každá něco naskákala!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Pokoj to nemá dnes a&nbsp;klid.<br/>Hle, nový taneček, tak pojď se proskočit!</p>
			<p class="MLP_prima_rec ParaOverride-3"><span class="MLP_znak_tucne_11b">FAUST</span> <span class="MLP_znak_kurziva_11b">(tančí s&nbsp;mladicí)</span>:</p>
			<p class="MLP_verse_drama ParaOverride-1">Mně zdál se sen a&nbsp;ve snu tom<br/>já uviděl jsem krásný strom<br/>se dvěma jabky svůdnými<br/>a&nbsp;hned jsem šplhal za nimi.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">KRÁSKA</span>:</p>
			<p class="MLP_verse_drama ParaOverride-1">Tohle vám zbylo po ráji,<br/>že jablíčka vám chutnají,<br/>a&nbsp;já mám radost ukrutnou,<br/>že také na mém sadě jsou.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(se staruchou)</span>:</p>
			<p class="MLP_verse_drama ParaOverride-1">Mně zdál se sen a&nbsp;ve snu tom<br/>já viděl vykotlaný strom,<br/>ta díra jeho ohromná,<br/>to velká byla rozkoš má.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">STARUCHA</span>:</p>
			<p class="MLP_verse_drama ParaOverride-1">Já přímo okouzlena jsem<br/>rytířem s&nbsp;koňským kopytem.<br/>Když díry bát se neráčí,<br/>ať notný špunt tam zatlačí!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">OSVÍCENEC</span>:</p>
			<p class="MLP_verse_drama ParaOverride-1">Vy čeládko! Což trpět se to smí?<br/>Což nebylo vám dávno dokázáno,<br/>na nohou stát že duchu není dáno?<br/>A&nbsp;teď tu ještě tancovat&nbsp;— jak my?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">KRÁSKA</span> <span class="MLP_znak_kurziva_11b">(tančí)</span>:</p>
			<p class="MLP_verse_drama ParaOverride-1">Co ten tu na tom bále chce?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span> <span class="MLP_znak_kurziva_11b">(tančí)</span>:</p>
			<p class="MLP_verse_drama ParaOverride-1">Ten? Aj, ten všude je.<br/>Co jiní tančí, posuzuje;<br/>a&nbsp;krůček, jehož neglosuje,<br/>ten jako by se nebyl stal.<br/>Nejvíc ho mrzí, jdem-li vpřed a&nbsp;dál.<br/>Takhle se točit v&nbsp;unuděném zvyku,<br/>jak on v&nbsp;svém starém mlýně dokola,<br/>to bys mu možná pod nos šla;<br/>zvlášť poprosíš-li o&nbsp;kritiku.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">OSVÍCENEC</span>:</p>
			<p class="MLP_verse_drama ParaOverride-1">Co? Ještě pořád zde? Ta nestoudnost!<br/>Cožpak jsme neosvěcovali dost?<br/>Pekelná cháska! Nedá na pravidla!<br/>Vždyť v&nbsp;Teglu sám jsem přišel na strašidla!<br/>Já vymetal přec bludy dlouho dost,<br/>a&nbsp;panstvo řádí dál. Ta nestoudnost!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">KRÁSKA</span>:</p>
			<p class="MLP_verse_drama ParaOverride-1">Tak nenuďte nás tím svým povídáním!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">OSVÍCENEC</span>:</p>
			<p class="MLP_verse_drama ParaOverride-1">Vám, duchové, já do tváře to dím,<br/>že despotismu ducha nestrpím,<br/>neb duchem svým ho nepodmaním.</p>
			<p class="MLP_scenicke_poznamky ParaOverride-3">Tančí se dál.</p>
			<p class="MLP_verse_drama ParaOverride-1">Dnes marně po úspěchu volám;<br/>leč cestopis vám z&nbsp;toho vyrobím<br/>a&nbsp;doufám před posledním krokem svým<br/>ďábly a&nbsp;básníky že přec jen zdolám.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Teď do kaluže půjde posadit se,<br/>neb v&nbsp;tuhle kúru věří jen;<br/>jak pijavky ho kousnou do zadnice,<br/>hned z&nbsp;duchů je i&nbsp;z&nbsp;ducha vyhojen.</p>
			<p class="MLP_scenicke_poznamky ParaOverride-3">FAUSTOVI, jenž vystoupil z&nbsp;kola.</p>
			<p class="MLP_verse_drama ParaOverride-1">Proč jsi ji pustil, vždyť ta kráska malá<br/>tak rozkošně ti k&nbsp;tanci zazpívala!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ach! Z&nbsp;úst jí myška červená<br/>uprostřed zpěvu vyskočila.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">I&nbsp;to je toho! Tím se spokojiž,<br/>že nebyla to šedá myš.<br/>Jen když ta děva byla milá.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Pak zhléd jsem&nbsp;—</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Co?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Mefisto, co to zřím!<br/>Spanilé bledé dítě o&nbsp;samotě v&nbsp;dáli!<br/>Sune se z&nbsp;místa krokem zdlouhavým;<br/>jde, ač jí nohu k&nbsp;noze přikovali.<br/>Já se ti přiznám, mně se zdá,<br/>že dobré Markétce se podobá.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Té podívané nech, tou tuhne krev.<br/>Toť kouzlo, idol, neživotný zjev,<br/>jejž lidé vidět nikdy nesměli.<br/>Zmrtvujeť pohled zmrtvělý,<br/>a&nbsp;zkamenět bys mohl v&nbsp;hrůze.<br/>Znáš přece bajku o&nbsp;Medúze.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">To nebožtíka oči jsou, ach ano,<br/>jichž nezatlačil nikdo, nezavřel;<br/>hruď Markétky, již celovat mi dáno,<br/>toť sladké tělo, jež jsem měl.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">To jsou jen čáry, zmámený můj pane,<br/>v&nbsp;nich každý vidí zjev své milované.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Jaká to rozkoš! jaký žal!<br/>Nech se mne dívat ještě dál.<br/>Jak přepodivný vzhled jí dala<br/>na krásném krčku šňůrka malá,<br/>červená, tenounká jak nůž!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Máš pravdu, sám ji vidím už!<br/>Též pod paždím svou hlavu může nést:<br/>Perseem její hlava sťata jest.<br/>Stále ta láska k&nbsp;vidinám!<br/>Pojď raděj na pahorek tam,<br/>jak v&nbsp;Prátru tady zábava je;<br/>a&nbsp;nejde-li o&nbsp;pouhý klam,<br/>vskutku, i&nbsp;divadlo se hraje.<br/>Co je to?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SLUŽEBNÝ DUCH</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Započnem; hned pokyn dám.<br/>Hra nová je. Ze sedmi poslední.<br/>Tolik jich hrát je u&nbsp;nás zvykem.<br/>Diletant byl jí dramatikem<br/>a&nbsp;diletanti hrají v&nbsp;ní.<br/>Odpusťte, páni, že se klidím;<br/>co diletant já u&nbsp;opony jsem.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-5">Vás-li tu na Blocksberku vidím,<br/>je mi to vhod, neb hodíte se sem.</p>
			<p id="_idParaDest-27" class="MLP_uroven3_nadpis ParaOverride-1">Sen Valpuržiny noci<br/><span class="CharOverride-2">čili</span><br/>Oberona a Titanie zlatá svatba</p>
			<p class="MLP_scenicke_poznamky ParaOverride-3">Intermezzo.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">DIVADELNÍ MISTR</span>:</p>
			<p class="MLP_verse_drama ParaOverride-1">Kdo jindy všechnu práci strh,<br/>volno si dnes dělá.<br/>Vlhký sráz a&nbsp;starý vrch,<br/>to je ta scéna celá!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">HLASATEL</span>:</p>
			<p class="MLP_verse_drama ParaOverride-1">Padesát-li přešlo jar,<br/>řeč o&nbsp;svatbě je zlaté;<br/>je zlatější, když přešel svár,<br/>než jaro padesáté.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">OBERON</span>:</p>
			<p class="MLP_verse_drama ParaOverride-1">Jste-li, duchové, kde já,<br/>zjevte to v&nbsp;této chvíli;<br/>král a&nbsp;paní králová<br/>se znova sjednotili.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">PUK</span>:</p>
			<p class="MLP_verse_drama ParaOverride-1">Jak se začne točit Puk<br/>a&nbsp;nožkou házet v&nbsp;reji,<br/>hned je za ním skřítků pluk,<br/>již stejně dovádějí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ARIEL</span>:</p>
			<p class="MLP_verse_drama ParaOverride-1">Zpívat jme se Ariel<br/>své písně rajsky jasné;<br/>láká zrůdy šklebných těl,<br/>též duchy láká krásné.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">OBERON</span>:</p>
			<p class="MLP_verse_drama ParaOverride-1">Jak muž a&nbsp;žena se snášet mají,<br/>zde od nás naučte se!<br/>Jak že se k&nbsp;lásce vychovají?<br/>Toť prosté! odlučte se!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">TITANIA</span>:</p>
			<p class="MLP_verse_drama ParaOverride-1">Bručí ona, trojčí on?<br/>Tak jen v&nbsp;okamžiku<br/>na jih s&nbsp;ní&nbsp;— s&nbsp;ním na sever —<br/>a je konec křiku.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ORCHESTR</span>:</p>
			<p class="MLP_scenicke_poznamky ParaOverride-3">Tutti, Fortissimo.</p>
			<p class="MLP_verse_drama ParaOverride-1">Komáři a&nbsp;čmeláci<br/>s&nbsp;kmotřenci a&nbsp;strýci,<br/>cvrčci v&nbsp;trávě, žabáci,<br/>to jsou hudebníci.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SÓLO</span>:</p>
			<p class="MLP_verse_drama ParaOverride-1">Podívejte, bublina!<br/>Dudami to zvučí.<br/>Pod nosem ta bubřina<br/>si hihňá, huhňá, bručí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">DUCH, KTERÝ SE RODÍ</span>:</p>
			<p class="MLP_verse_drama ParaOverride-1">Krovky k&nbsp;nožce pavouka<br/>při ropuším břiše&nbsp;—<br/>zvířátko to není sic,<br/>básnička to spíše.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">PÁREK</span>:</p>
			<p class="MLP_verse_drama ParaOverride-1">Drobný krůček, vzletný skok,<br/>kde kvítky medem dýší&nbsp;—<br/>Pilně titěrný tvůj krok<br/>nás neponese k&nbsp;výši.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ZVĚDAVÝ CESTUJÍCÍ</span>:</p>
			<p class="MLP_verse_drama ParaOverride-1">Zda maškar výsměšný to ruch?<br/>či šálí mne snad zraky?<br/>Oberon, ten krásný bůh,<br/>že vskutku je tu taky?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">PRAVOVĚRNÝ KŘESŤAN</span>:</p>
			<p class="MLP_verse_drama ParaOverride-1">Ať mu chybí chvost a&nbsp;chlup,<br/>ďábelskost vůbec všecka:<br/>Přec je to stejný Belzebub,<br/>tak jako bozi Řecka.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SEVERSKÝ UMĚLEC</span>:</p>
			<p class="MLP_verse_drama ParaOverride-1">Můj dnešní postřeh kusý je,<br/>dá látku k&nbsp;pouhé skice;<br/>však půjdu do Itálie,<br/>ta cesta dá mi více.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MORALISTA</span>:</p>
			<p class="MLP_verse_drama ParaOverride-1">V&nbsp;zoufalství já běžím sem:<br/>Fi, nešvar neslýchaný!<br/>V&nbsp;tom reji čarodějnickém<br/>jen dvě jsou pudrovány.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MLADÁ ČARODĚJKA</span>:</p>
			<p class="MLP_verse_drama ParaOverride-1">Pudr a&nbsp;sukně smysl má<br/>jen pro babičky šedé;<br/>mladice si nahatá<br/>na svém kozlu jede.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MATRÓNA</span>:</p>
			<p class="MLP_verse_drama ParaOverride-1">Nechcem si s&nbsp;vámi nadávat,<br/>mravů chcem zušlechtění…<br/>Však bodejť by vám půvab zvad<br/>a&nbsp;zmořilo vás klení!.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">KAPELNÍK</span>:</p>
			<p class="MLP_verse_drama ParaOverride-1">Komáři a&nbsp;čmeláci,<br/>co se k&nbsp;té nahé třete!<br/>Cvrčci v&nbsp;trávě, žabáci,<br/>z&nbsp;taktu mi vypadnete!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">VĚTRNÁ KOROUHVIČKA</span> <span class="MLP_znak_kurziva_11b">(na jednu stranu)</span>:</p>
			<p class="MLP_verse_drama ParaOverride-1">Aj, vybraná to společnost!<br/>Nevěstou každá dáma!<br/>Těch skvostných ženichů!<br/>Co host, to kariéra samá!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">VĚTRNÁ KOROUHVIČKA</span> <span class="MLP_znak_kurziva_11b">(na druhou stranu)</span>:</p>
			<p class="MLP_verse_drama ParaOverride-1">A&nbsp;nerozpoltí-li se zem<br/>a&nbsp;nepohřbí tu lůzu, radš&nbsp;—<br/>jenom uniknout jim všem&nbsp;—<br/>já v&nbsp;pekel skočím hrůzu.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">XENIE</span>:</p>
			<p class="MLP_verse_drama ParaOverride-1">Ač jsme jen havěť maličká,<br/>žahadla ostrá máme;<br/>Satanáše, tatíčka,<br/>jimi uctíváme.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">HENNINGS</span>:</p>
			<p class="MLP_verse_drama ParaOverride-1">V&nbsp;naivním chumáči se chtí<br/>ty vtipy na nás vrci.<br/>Pak nakonec nám namluví,<br/>že šlechetných jsou srdcí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MUSAGET</span>:</p>
			<p class="MLP_verse_drama ParaOverride-1">Těch čarodějek milý rej<br/>mi nenahání hrůzy;<br/>však bych je také úspěšněj<br/>dovedl vést než Musy.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">NEBOŽTÍK „GÉNIUS DOBY“</span>:</p>
			<p class="MLP_verse_drama ParaOverride-1">Pořádný vůdce nad všecky!<br/>Pojď, přidej se jen ke mně!<br/>Blocksberk i&nbsp;Parnas německý,<br/>má věru široké témě.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ZVĚDAVÝ CESTUJÍCÍ</span>:</p>
			<p class="MLP_verse_drama ParaOverride-1">Jakpak se ten pedant zve,<br/>ta pyšná tyčka suchá?<br/>Čichá, čuchá tam i&nbsp;zde.<br/>„Jezovity čmuchá.“</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">JEŘÁB</span>:</p>
			<p class="MLP_verse_drama ParaOverride-1">Když voda čistá, lovím v&nbsp;ní;<br/>když kalná, rovněž lovím.<br/>Teď, panáček já bigotní,<br/>si mezi ďábly hovím.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">DÍTĚ SVĚTA</span>:</p>
			<p class="MLP_verse_drama ParaOverride-1">Bigotní páni zbožnost svou<br/>vším možným pozvedají;<br/>svou zvláštní obec sektářskou<br/>zde na Blocksberku mají.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">TANEČNÍK</span>:</p>
			<p class="MLP_verse_drama ParaOverride-1">Aj, to zas nové sbory jdou?<br/>Slyš, bubny monotónní.<br/>„Jen vesele! To v&nbsp;sítí jsou<br/>bukáči unisonní.“</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">TANEČNÍ MISTR</span>:</p>
			<p class="MLP_verse_drama ParaOverride-1">Jak mrská každý nožkama<br/>a&nbsp;nedbá, zda ho chválí.<br/>Zde chromý jeden sólo má,<br/>tam břicháč si to válí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ŠUMAŘ</span>:</p>
			<p class="MLP_verse_drama ParaOverride-1">Div zuby na se necení,<br/>div zrak si nevyklovou!<br/>Však písní dud jsou zkroceni,<br/>jak šelmy&nbsp;— Orfeovou.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">DOGMATIK</span>:</p>
			<p class="MLP_verse_drama ParaOverride-1">Kritice odolá můj cit.<br/>Skepse ho neudusí:<br/>Když lze si čerta představit,<br/>též existovat musí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">IDEALISTA</span>:</p>
			<p class="MLP_verse_drama ParaOverride-1">Dnes věru málem přílišná<br/>je moc mé fantazie:<br/>Když to, co vidím, vše je Já,<br/>mé Já jak v&nbsp;blázinci je.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">REALISTA</span>:</p>
			<p class="MLP_verse_drama ParaOverride-1">Mne mate jsoucno víc než dost<br/>a&nbsp;trýzní mukou mnohou;<br/>dnes poprvé mám zkušenost,<br/>že na vratkých jsem nohou.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SUPERNATURALISTA</span>:</p>
			<p class="MLP_verse_drama ParaOverride-1">Mne v&nbsp;rozkoši to posílí,<br/>s&nbsp;níž pranic nelze měřit;<br/>neb jestli existují zlí,<br/>smím v&nbsp;dobré duchy věřit.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">SKEPTIK</span>:</p>
			<p class="MLP_verse_drama ParaOverride-1">Jak jiskérka se zaskvěje,<br/>hned poklad hledali by.<br/>Ne! Kde je čert, i&nbsp;skepse je,<br/>a&nbsp;tak se mi tu líbí!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">KAPELNÍK</span>:</p>
			<p class="MLP_verse_drama ParaOverride-1">Cvrčci v&nbsp;trávě, žabáci,<br/>prokletí diletanti!<br/>Komáři a&nbsp;čmeláci,<br/>vy jste přec muzikanti!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">OBRATNÍ</span>:</p>
			<p class="MLP_verse_drama ParaOverride-1">Lehkou gardou hochy zvou,<br/>kteří si bujně skáčí;<br/>nejde to už na nohou,<br/>tak po hlavě jdem radši.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">NEMOTOROVÉ</span>:</p>
			<p class="MLP_verse_drama ParaOverride-1">Často jsme k&nbsp;soustu se přitřeli,<br/>teď bůh ať smiluje se!<br/>Střevíce k&nbsp;tanci jsme prodřeli,<br/>jen bosi touláme se.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">BLUDIČKY</span>:</p>
			<p class="MLP_verse_drama ParaOverride-1">Od bažin jsme přišly sem,<br/>my z&nbsp;bažin narozené;<br/>teď první v&nbsp;řadě tancujem<br/>co pravé urozené.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">LÉTAVICE</span>:</p>
			<p class="MLP_verse_drama ParaOverride-1">V&nbsp;ohňů hvězdných přísvitu&nbsp;—<br/>schvěla jsem se k&nbsp;zemi.<br/>Nyní v&nbsp;trávě ležím tu&nbsp;—<br/>Kdo vstát zas pomůže mi?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">BRUTÁLNÍ</span>:</p>
			<p class="MLP_verse_drama ParaOverride-1">Přes trávu a&nbsp;po stéblech!<br/>Z&nbsp;cesty! Zdupat půdu!<br/>Z&nbsp;duchů jsme. Též duchové<br/>jsou nemotorných údů.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">PUK</span>:</p>
			<p class="MLP_verse_drama ParaOverride-1">Jste vy neotesaní!<br/>Každý krok co slůně!<br/>Ze všech duchů Puk dnes hrej<br/>na nejdrsnější struně!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ARIEL</span>:</p>
			<p class="MLP_verse_drama ParaOverride-1">Příroda-li milostná<br/>a&nbsp;duch-li dal vám vzlétat,<br/>k&nbsp;vršku vše ať v&nbsp;let se dá,<br/>jejž v&nbsp;růžích zříte vzkvétat!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">ORCHESTR</span> <span class="MLP_znak_kurziva_11b">(pianissimo)</span>:</p>
			<p class="MLP_verse_drama ParaOverride-5">Letí mrak, šlář mlh je hnán,<br/>zář shora skví se v&nbsp;rose.<br/>V&nbsp;listí vláha, v&nbsp;sítí van,<br/>a&nbsp;všechno rozprchlo se.</p>
			<p id="_idParaDest-28" class="MLP_uroven3_nadpis ParaOverride-1">Ponurý den. Pole</p>
			<p class="MLP_scenicke_poznamky ParaOverride-3">FAUST, MEFISTOFELES.</p>
			<p class="MLP_prima_rec ParaOverride-3"><span class="MLP_znak_tucne_11b">FAUST</span>: V&nbsp;bídě! V&nbsp;zoufalství! Žalostně na zemi dlouho zbloudilá a&nbsp;teď chycená! To něžné, nešťastné stvoření! K&nbsp;hrůzným trýzním pro svůj zločin uvrženo do žaláře! Až tam! Až tam!&nbsp;— Ty zrádný, ničemný duchu! A&nbsp;tos mi zatajil. Stůj jen, stůj, zuřivě koulej ďábelskýma očima! Stůj a&nbsp;vzdoruj mi svou nesnesitelnou přítomností. V&nbsp;žaláři! V&nbsp;bídě bez záchrany dána zlým duchům všanc a&nbsp;lidstvu, jež bez citu soudí! A&nbsp;mne zatím ukolébáváš nechutnými radovánkami, skrýváš mi její vzrůstající žal a&nbsp;necháš ji bez pomoci zhynout!</p>
			<p class="MLP_prima_rec ParaOverride-3"><span class="MLP_znak_tucne_11b">MEFISTOFELES</span>: Však ona není první!</p>
			<p class="MLP_prima_rec ParaOverride-3"><span class="MLP_znak_tucne_11b">FAUST</span>: Pse! Ohyzdný netvore!&nbsp;— Proměň ho, ty nekonečný duchu, proměň toho červa zase v&nbsp;podobu psí, v&nbsp;níž si liboval za noční chvíle častokráte přede mnou pobíhat, nic netušícímu poutníku připlétat se mezi nohy a&nbsp;klopýtnuvšímu věšet se na ramena. Proměň ho zas v&nbsp;tu jeho oblíbenou podobu, aby přede mnou v&nbsp;písku po břiše lezl, abych já do toho vyvrhele kopal.&nbsp;— Ona není první!&nbsp;— Hrůza, hrůza, jíž nepochopí lidská duše! Hrůza, že více než jedno stvoření kleslo do hlubiny bídy, že hned prvé ve svých smrtelných křečích nesmylo viny všech ostatních před očima toho, kdo věčně odpouští! Mně proniká do morku kostí, mně rozleptá duši bída té jediné&nbsp;— a&nbsp;ty se šklebíš nevzrušen osudem tisíců!</p>
			<p class="MLP_prima_rec ParaOverride-3"><span class="MLP_znak_tucne_11b">MEFISTOFELES</span>: Teď jsme zas u&nbsp;konce se svým filipem, teď jsme tam, kde vám, lidem, přeskakuje! Proč se s&nbsp;námi spolčuješ, nevydržíš-li s&nbsp;námi až do konce? Chceš lítat a&nbsp;máš strach ze závrati? Vnutili jsme se my tobě, nebo ty nám?</p>
			<p class="MLP_prima_rec ParaOverride-3"><span class="MLP_znak_tucne_11b">FAUST</span>: Neceň na mne ty žravé zuby, mne pojímá hnus.&nbsp;— Ty velký, nádherný duchu, jenžs mě uznal za hodna zjevit se mi, ty, jenž znáš mé srdce i&nbsp;duši mou, proč, ó proč mě přikováváš k&nbsp;tomuto hanebníkovi, který se pase na neštěstí a&nbsp;kochá zkázou?</p>
			<p class="MLP_prima_rec ParaOverride-3"><span class="MLP_znak_tucne_11b">MEFISTOFELES</span>: Jsi hotov?</p>
			<p class="MLP_prima_rec ParaOverride-3"><span class="MLP_znak_tucne_11b">FAUST</span>: Zachraň ji, nebo běda tobě! Nejhroznější prokletí na tebe přes celá tisíciletí!</p>
			<p class="MLP_prima_rec ParaOverride-3"><span class="MLP_znak_tucne_11b">MEFISTOFELES</span>: Já nemohu pout mstitelových rozvázat, jeho závor nemohu otevřít.&nbsp;— Zachraň ji&nbsp;—? Kdo to byl, kdo ji uvrhl do zkázy? Já či ty?</p>
			<p class="MLP_scenicke_poznamky ParaOverride-3">FAUST divoce zírá vůkol.</p>
			<p class="MLP_prima_rec ParaOverride-3"><span class="MLP_znak_tucne_11b">MEFISTOFELES</span>: Saháš po hromu? Dobře, že vám, bídným smrtelníkům, nebyl propůjčen! To je tak způsob tyranů, rozdrtit ty, kdo vám nevinně odporují, a&nbsp;tak si pomoci z&nbsp;rozpaků.</p>
			<p class="MLP_prima_rec ParaOverride-3"><span class="MLP_znak_tucne_11b">FAUST</span>: Doveď mě tam! ať je na svobodě!</p>
			<p class="MLP_prima_rec ParaOverride-3"><span class="MLP_znak_tucne_11b">MEFISTOFELES</span>: A&nbsp;nebezpečí, jemuž se vydáváš? Věz, že na městě ještě spočívá krevní vina, kterou jsi na ně uvrhl. Nad místem, kde spáchána vražda, vznášejí se mstící duchové a&nbsp;číhají na vrahův návrat.</p>
			<p class="MLP_prima_rec ParaOverride-3"><span class="MLP_znak_tucne_11b">FAUST</span>: Ještě tohle, ty mně! Co je na světě smrti a&nbsp;vražd, padniž na tebe, ty nestvůro! Doveď mě k&nbsp;ní, říkám, a&nbsp;osvoboď ji!</p>
			<p class="MLP_prima_rec ParaOverride-3"><span class="MLP_znak_tucne_11b">MEFISTOFELES</span>: Dovedu. A&nbsp;slyš, co zmohu. Cožpak mám veškeru moc na nebi i&nbsp;na zemi? Uspím žalářníka, ty se zmocni klíčů a&nbsp;lidskou rukou ji vyveď na svobodu. Já budu na stráži, kouzelní oři jsou přichystáni, unesu vás. To zmohu.</p>
			<p class="MLP_prima_rec ParaOverride-6"><span class="MLP_znak_tucne_11b">FAUST</span>: Vzhůru! Pryč!</p>
			<p id="_idParaDest-29" class="MLP_uroven3_nadpis ParaOverride-1">Noc. Širé pole</p>
			<p class="MLP_scenicke_poznamky ParaOverride-3">FAUST, MEFISTOFELES burácejí vzduchem na černých ořích.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Nad popravištěm: co kutí ty tam?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Nevím, co robí a&nbsp;kuchtí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Vzlétají, slétají. Kloní se, míhají.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Čarodějnic to rej!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Sypou a&nbsp;žehnají.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-5">Dál! Dál!</p>
			<p id="_idParaDest-30" class="MLP_uroven3_nadpis ParaOverride-1">Žalář</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span> <span class="MLP_znak_kurziva_11b">(se svazkem klíčů a&nbsp;svítilnou u&nbsp;železných dvířek)</span>:</p>
			<p class="MLP_verse_drama ParaOverride-1">Děs, jemuž dávno odvyk jsem, mě jímá<br/>a&nbsp;všechnu trýzeň lidstva v&nbsp;duši mám.<br/>Zde za tou vlhkou zdí, zde obydlí má,<br/>a&nbsp;čím že zhřešila než dobrotou, se ptám.<br/>Rozpakuješ se dovnitř jít?<br/>Ty netroufáš si zas ji zřít!<br/>Vzhůru! Když váhám, smrt jí přiváhám.</p>
			<p class="MLP_scenicke_poznamky ParaOverride-3">Sahá po zámku. </p>
			<p class="MLP_scenicke_poznamky ParaOverride-3">Zevnitř zpěv:</p>
			<p class="MLP_verse_drama ParaOverride-1">Má matka, ta běhna,<br/>zabila mě,<br/>můj otec, ten zloděj,<br/>ten pojedl mě!<br/>Ruce mé malé sestřičky<br/>schovaly moje kostičky<br/>v&nbsp;háječku zeleném,<br/>tu byl ze mne ptáček maličký,<br/>odleť jen, odleť jen!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span> <span class="MLP_znak_kurziva_11b">(otvírá závoru)</span>:</p>
			<p class="MLP_verse_drama ParaOverride-1">A&nbsp;netuší, že slyší její milý,<br/>jak šustí sláma, okovy jak zachřestily.</p>
			<p class="MLP_scenicke_poznamky ParaOverride-3">Vstoupí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span> <span class="MLP_znak_kurziva_11b">(skrývajíc se na lůžku)</span>:</p>
			<p class="MLP_verse_drama ParaOverride-1">Běda mi, běda! Hořká smrt, už jdou!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span> <span class="MLP_znak_kurziva_11b">(šeptem)</span>:</p>
			<p class="MLP_verse_drama ParaOverride-1">Tiše! tiše! Osvobodit já tě přicházím.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span> <span class="MLP_znak_kurziva_11b">(svíjí se před ním)</span>:</p>
			<p class="MLP_verse_drama ParaOverride-1">Jsi-li člověk, smiluj se nad mým zou<a id="_idTextAnchor003"></a>fáním.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Tiše! tiše! Sice tví strážci ze sna procitnou.</p>
			<p class="MLP_scenicke_poznamky ParaOverride-3">Chopí se řetězů, aby je rozevřel.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span> <span class="MLP_znak_kurziva_11b">(na kolenou)</span>:</p>
			<p class="MLP_verse_drama ParaOverride-1">Kdože ti, kdo ti tuto moc,<br/>kate, dal nade mnou!<br/>Jdeš pro mne, sotva jde na půlnoc?<br/>Nech mě žít! Smiluj se nade mnou!<br/>Což zítra ráno by už pozdě bylo?</p>
			<p class="MLP_scenicke_poznamky ParaOverride-3">Vstane.</p>
			<p class="MLP_verse_drama ParaOverride-1">Vždyť jsem tak mladá, tak mladá jsem!<br/>A&nbsp;zemřít mám v&nbsp;mladém věku svém?<br/>Byla jsem taky krásná, a&nbsp;to mě zahubilo.<br/>Byl blízek přítel a&nbsp;teď je v&nbsp;dáli,<br/>serván je věnec, květy se rozsypaly.<br/>Nesahej na mě tak násilně!<br/>Co jsem ti udělala? Šetři mě!<br/>Nenech mě prosit nadarmo!<br/>Mé oko co živo tě nezhlédlo.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Přežiju-li hoře to!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Teď ty máš nade mnou úplnou moc.<br/>Jen dovol, abych dítě napojila!<br/>Celovala jsem je po celou noc;<br/>oni mi je vzali, neb zlí jsou moc;<br/>teď říkají, že jsem je utratila.<br/>Čím se mám těšit bez svého robátka?<br/>Lidé mě škádlí a&nbsp;písničky na mne mají.<br/>Končí se tak jedna stará pohádka,<br/>ale proč ji na mne vykládají?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span> <span class="MLP_znak_kurziva_11b">(se vrhne před ní na zemi)</span>:</p>
			<p class="MLP_verse_drama ParaOverride-1">U&nbsp;nohou leží ti milující,<br/>vyvést tě, vyrvat tě z&nbsp;poroby sužující.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span> <span class="MLP_znak_kurziva_11b">(vrhne se na zemi k&nbsp;němu)</span>:</p>
			<p class="MLP_verse_drama ParaOverride-1">Ó, poklekněme!<br/>A&nbsp;ke všem svatým se pomodleme!<br/>Pod těmi schody, pod prahem zde<br/>syčí peklo a&nbsp;vře.<br/>To v&nbsp;strašném svém vzteku tam řádí sám ďas.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span> <span class="MLP_znak_kurziva_11b">(hlasitě)</span>:</p>
			<p class="MLP_verse_drama ParaOverride-1">Markétko! Markétko!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">To byl přítelův hlas!</p>
			<p class="MLP_scenicke_poznamky ParaOverride-3">Vyskočí. Okovy z&nbsp;ní spadnou.</p>
			<p class="MLP_verse_drama ParaOverride-1">Kde je? Já zaslechla, jak volá svým hlasem.<br/>Nikdo mě nezdrží, svobodna jsem.<br/>Chci do jeho náruče běžet,<br/>na jeho hrudi chci ležet!<br/>Markétko, volal, stál na prahu on.<br/>Já uprostřed skřípění zubů a&nbsp;pekla,<br/>uprostřed vřavy, jež smála se, vzteklá,<br/>poznala sladký ten milostný tón.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Já to jsem!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp; Ty! Znova to opakuj!</p>
			<p class="MLP_scenicke_poznamky ParaOverride-3">Bere ho za ruku.</p>
			<p class="MLP_verse_drama ParaOverride-1">Je to on! Je to on! Kam zmizel smutek můj?<br/>Kam tíha okovů, kam hrůza žaláře?<br/>Tys to! Zachránit přišels mě.<br/>Jsem zachráněna!&nbsp;—<br/>Ta ulice už je tu zas,<br/>jež prvně seznámila nás;<br/>i veselá zahrádka malá,<br/>kde s&nbsp;Martou jsem na tebe čekávala.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST </span><span class="MLP_znak_kurziva_11b">(chce ji odvésti)</span>:</p>
			<p class="MLP_verse_drama ParaOverride-1">Pojď se mnou! Pojď!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ó, zůstaň, milý!<br/>Tak ráda prodlévám, kde dlíš.</p>
			<p class="MLP_scenicke_poznamky ParaOverride-3">Celuje ho.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Pojď! V&nbsp;tu chvíli!<br/>Jestli teď otálíš,<br/>draze se nám to vyplatí.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Jak? neumíš už líbati?<br/>Tak krátce jsi, příteli,<br/>ode mne byl a&nbsp;líbat ses už odučil?<br/>Proč teď v&nbsp;tvém náručí tak teskno je mi?<br/>Dříve z&nbsp;tvých pohledů a&nbsp;slovy tvými všemi<br/>sesouvalo se na mne celé nebe,<br/>a&nbsp;jako bys mě chtěl zadusit, celovals mě.<br/>Líbej mě! Ne?<br/>Tedy zlíbám já tebe!</p>
			<p class="MLP_scenicke_poznamky ParaOverride-3">Obejme ho.</p>
			<p class="MLP_verse_drama ParaOverride-1">Běda, tvá ústa zebou,<br/>tak něma jsou.<br/>Co je to s&nbsp;tebou?<br/>Kým jsem byla připravena<br/>o&nbsp;lásku, o&nbsp;lásku tvou?</p>
			<p class="MLP_scenicke_poznamky ParaOverride-3">Odvrátí se od něho.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Pojď! Za mnou! Miláčku! Zmuž se jen!<br/>Sevru tě, stokrát víc roznícen,<br/>jen prosím, pojď, toť jediné, co chci!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span> <span class="MLP_znak_kurziva_11b">(obrácena k&nbsp;němu)</span>:</p>
			<p class="MLP_verse_drama ParaOverride-1">A&nbsp;jsi to? Opravdu, tos ty?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Já to jsem! Pojď!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Ty zbavuješ mě pout,<br/>já smím zas na tvém klíně spočinout,<br/>ale jak to, že se mne neštítíš?<br/>Koho chceš zachránit? Víš, koho? Víš?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Pojď! Prchá chvilka noci hluboké.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Já jsem svou matku utratila,<br/>já jsem své dítě utopila.<br/>Nebylo naše&nbsp;— mé a&nbsp;tvé?<br/>Též tvé&nbsp;— Tos ty! Věřím to stěží jen.<br/>Podej mi ruku! Ne, to není sen!<br/>Ta milovaná ruka tvá.<br/>Ale ach, je vlhká! Utři ji! Mně se zdá,<br/>že krev na ní máš.<br/>Co jsi to spáchal? Spasiteli náš!<br/>Ten kord musíš do pochvy dát!<br/>Mně k&nbsp;vůli to učiníš.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Co se stalo, nemůže se odestát.<br/>Ty mě zabíjíš.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Ne, ty musíš na živu zbýti!<br/>Popíšu ti hroby, tak slyš!<br/>V&nbsp;své péči musíš je míti<br/>hned od zítřka již;<br/>matce nejlepší místo dáš,<br/>mého bratra hned vedle pochováš,<br/>mne trochu stranou uložíš,<br/>jenom ne příliš daleko, víš?<br/>A&nbsp;po pravém prsu mi bude ležet děcko,<br/>jinak tam nikdo nebude smět!&nbsp;—<br/>Ach, k&nbsp;tobě, k&nbsp;tobě se přivíjet,<br/>to bývalo mé štěstí, mé všecko!<br/>A&nbsp;teď ne a&nbsp;ne se to dařit;<br/>jako bych chtěla, musím se tvářit,<br/>ale ty mě nechceš za živý svět.<br/>A&nbsp;jsi to přec ty a&nbsp;něhu v&nbsp;očích máš.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Tak pojď jen, pojď, když mě poznáváš!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Tam ven?</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ven, na svobodu.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Je-li venku hrob,<br/>číhá-li tam smrt, tedy pojď.<br/>Odsud na lože věčného míru<br/>a&nbsp;dál ani krok!<br/>Odcházíš? Jindro, kdybych jen směla s&nbsp;tebou ven!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Můžeš! Jen chtít! Dveře jsou otevřeny.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Já nesmím. Pro mne nic už nemá ceny.<br/>Nač utíkat? Vždyť na mne číhají!<br/>Je děsné chodit žebrotou dům k&nbsp;domu;<br/>a&nbsp;se zlým svědomím ještě k&nbsp;tomu!<br/>Je děsné cizinou se plahočiti;<br/>a&nbsp;nakonec mě přec jen chytí!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Zůstanu u&nbsp;tebe.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Rychle jen, rychle jen,<br/>svého červíčka spas!<br/>Pryč! Proti potoku,<br/>teď přes lávku zas;<br/>do lesa teď<br/>a&nbsp;rovnou napořád<br/>pak nalevo k&nbsp;rybníku,<br/>kde vidíš tu fošnu stát.<br/>Jen ho do rukou vem,<br/>vidíš, jak nožkama třepá,<br/>ještě sebou škube a&nbsp;zmítá,<br/>zachraň ho, zachraň!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Vzpamatuj se přec!<br/>Jen ještě krok, a&nbsp;jsi volná!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Kdybychom byli jen přes kopec!<br/>Tam na kameni má matka sedí,<br/>mně údy ledovatí!<br/>Tam na kameni má matka sedí<br/>a&nbsp;hlava se jí klátí;<br/>nekyne hlavou, nekývá,<br/>má ji tak těžkou, tak těžkou ji má.<br/>Usnula, nelze ji probudit.<br/>Abychom mohli spolu být.<br/>Byly to šťastné časy!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Když řeči a&nbsp;prosby jsou neúčinné,<br/>unesu tě, není cesty jiné.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Nech mě, nestrpím násilí, ne!<br/>Pryč, ty tvé ruce vražedné,<br/>vždyť jsem ti ve všem byla po vůli.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Svítá den! Ó drahá! Má drahá!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Den! Ano, poslední den se dní!<br/>To měl být den můj svatební!<br/>Neříkej nikomu, žes byl už u&nbsp;Markétky.<br/>Běda, jsem bez věnečku!<br/>Nemůže se to odestát.<br/>Shlédnem se ještě jedenkrát,<br/>ale ne při tanečku.<br/>Šouravé kroky se rozlily,<br/>davem se hemží ulice a&nbsp;rynk.<br/>Slyšíš ten zvonek, slyšíš, cink&nbsp;—<br/>a&nbsp;prásk! to hůlku zlomili.<br/>Ruce mě svázaly hrubé,<br/>smýkly mnou k&nbsp;popravišti,<br/>už v&nbsp;každé šíji to škube,<br/>jak po mně to ostří blyští.<br/>Svět leží němý jako hrob!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Kéž nebyl bych spatřil světlo světa!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(zjeví se venku)</span>:</p>
			<p class="MLP_verse_drama ParaOverride-1">Vzhůru! Sice je po vás veta!<br/>Ty řeči, ty odklady pošetilé jsou!<br/>Mí oři se třesou, jitro se rozbřeskuje.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Co z&nbsp;půdy tam vystupuje?<br/>Ten! ten! Pošli ho pryč! Ať už jde!<br/>Co ten tu na svatém místě chce?<br/>Přišel si pro mne!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">FAUST</span>:</p>
			<p class="MLP_verse_drama ParaOverride-1">Ty na živu budeš zachována!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Boží soude! Tobě jsem odevzdána!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(FAUSTOVI)</span>:</p>
			<p class="MLP_verse_drama ParaOverride-1">Pojď! pojď! Sice s&nbsp;ní tě nechám zde.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MARKÉTA</span>:</p>
			<p class="MLP_verse_drama ParaOverride-1">Tvá, otče, tvá jsem! Zachraň mne!<br/>Andělé! Vy zástupové posvěcení!<br/>Kol mne se klaďte k&nbsp;mému zachránění!<br/>Jindro! Mám z&nbsp;tebe hrůzu!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span>:</p>
			<p class="MLP_verse_drama ParaOverride-1">Je odsouzena!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">HLAS </span><span class="MLP_znak_kurziva_11b">(shůry)</span>:</p>
			<p class="MLP_verse_drama ParaOverride-1">Je zachráněna!</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">MEFISTOFELES</span> <span class="MLP_znak_kurziva_11b">(FAUSTOVI)</span>:</p>
			<p class="MLP_verse_drama ParaOverride-1">Sem ke mně!</p>
			<p class="MLP_scenicke_poznamky ParaOverride-3">Zmizí s&nbsp;FAUSTEM.</p>
			<p class="MLP_prima_rec_bez_mezery ParaOverride-3"><span class="MLP_znak_tucne_11b">HLAS</span> <span class="MLP_znak_kurziva_11b">(zevnitř, zanikaje)</span>:</p>
			<p class="MLP_verse_drama">Jindro! Jindro!</p>
		</div>
</body>
</html>