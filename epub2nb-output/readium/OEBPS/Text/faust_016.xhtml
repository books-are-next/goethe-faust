<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>faust-13</title>
		<link href="../Styles/idGeneratedStyles.css" rel="stylesheet" type="text/css"/>
	</head>
	<body id="faust-13" xml:lang="cs-CZ">
		<div class="_idGenObjectStyleOverride-1">
			<p id="_idParaDest-63" class="MLP_uroven1_zvlastni_pripady ParaOverride-1">Poznámky Otokara Fischera</p>
			<p class="MLP_text_bez1radku ParaOverride-1">K&#160;překladu Goethova „Fausta“ přistupuje naše literatura po něko­likáté. Z&#160;r. 1863 je šťavnaté, divadelně účinné ztlumočení prvého dílu Josefem Jiřím <span class="MLP_znak_kurziva_11b">Kolárem</span>, jehož mluva, byť zastaralá, uchovává si cenu průkopnického pokusu; roku 1890 vyšel prvý díl ve vkusném převodu obezřelého Františka <span class="MLP_znak_kurziva_11b">Vlčka</span>; stejného data je přebásnění Jaroslava Vrchlického, jenž prvý si troufal zčeštiti oba díly a&#160;v&#160;obou vynikl jak důvěrným vcítěním, tak vynalézavostí rýmu, jak vybraným slovem, tak ušlechtilým vzletem skvělého básníka; filologickým rádcem byl Vrchlickému Arnošt <span class="MLP_znak_kurziva_11b">Kraus</span>.</p>
			<p class="MLP_text ParaOverride-1">V&#160;prvém svazku našeho souboru přistoupil úryvkovitý „Urfaust“; jeho překlad (z r. 1925) je východiskem tohoto vydání celistvého, o&#160;němž pracováno 1927 a&#160;1928. Zásady nového překladu (naznačené v&#160;Máchalovu sborníku 1925&#160;– teď v&#160;knize Slovo a&#160;svět&#160;– v&#160;listu Národ. divadla z&#160;31. března 1928 a&#160;v&#160;Lit. světě č. 17) vyžadovaly by podrobného zdůvodnění; zde budiž jen připomenuto, že překladatel vycházel z&#160;poznatků o&#160;Goethově slohu, na němž ve „Faustovi“ zdůrazňuje démoničnost a&#160;lidovost, básnickost a&#160;názornost, plastiku a&#160;dramatičnost; z&#160;těchto znaků vyplynula&#160;– při zásadních rozdílech němčiny a&#160;češtiny&#160;– řada podružných úchylek, podložených neustále uvědomovaným požadavkem věrnosti k&#160;duchu a&#160;celku, rytmu a&#160;smyslu. Cenné služby konala vědecká literatura, z&#160;níž s&#160;obzvláštním díkem buďtež jmenovány: komentář Ericha <span class="MLP_znak_kurziva_11b">Schmidta</span> v&#160;13. a&#160;14. svazku Cottova jubilejního vydání (1904–1906); vydání G.&#160;<span class="MLP_znak_kurziva_11b">Witkowského</span> (v Lipsku 1906); dva svazky Adolfa <span class="MLP_znak_kurziva_11b">Trendelenburga</span> (v Berlíně a&#160;Lipsku 1921–22) s&#160;vysvětlivkami nejpodrobnějšími; poznámky Roberta <span class="MLP_znak_kurziva_11b">Petsche</span> v&#160;5. svazku vydání Bibliogr. Institut (1927), kde shrnuty veškery výtěžky nového bádání. O&#160;tyto a&#160;jiné, též novější, rozbory opírají se poznámky, sledující účel, aby zvlášť s&#160;2. dílu bylo sňato neoprávněné odium „nesrozumitelnosti“. Svého druhu výkladem je arci (jmenovitě v&#160;částech filosofických a&#160;všude tam, kde text připouští různé chápání) překlad sám, jehož zásady a&#160;jednotlivosti prodiskutovány s&#160;V. <span class="MLP_znak_kurziva_11b">Jirátem</span>, E. A. <span class="MLP_znak_kurziva_11b">Saudkem</span> aj. a&#160;který, snaže se o&#160;určitost a&#160;prostotu, chce sloužiti potřebám dnešního našeho čtenářstva, plně jsa si vědom nedokonalosti všeho tlumočnického počínání, jímž originál takové výše jako „Faust“ může být nahrazován leda přibližně a&#160;dočasně.</p>
			<p class="MLP_text ParaOverride-1">Dvojdílná tragédie „Faust“, o&#160;níž básník pracoval od studentské své doby do posledních svých měsíců, vyšla jako celek až po Goethově smrti († 22. března 1832). Stádia, z&#160;nichž lze vyčísti vnější i&#160;vnitřní vznik výtvoru, jsou: opis prvých náčrtků k&#160;1. dílu (tzv. <span class="MLP_znak_kurziva_11b">Urfaust</span>, 1775); <span class="MLP_znak_kurziva_11b">Fragment</span> <span class="CharOverride-2">1. dílu</span>, tištěný 1790; dohotovený prvý díl tragédie, vydán 1808; ukázky z&#160;<span class="MLP_znak_kurziva_11b">druhého dílu</span> 1827 a&#160;1828. Dlouhým vznikáním je vysvětliti nejednotnost tónu, jež je podporována rozlehlostí dějovou, vyvažována však ústrojnou celistvostí myšlenek, vzrůstajících od raných náznaků dočasnými oklikami a&#160;rozpory k&#160;moudrosti starcově. (U&#160;nás referoval „o jednotnosti Goethova Fausta“ Jan Krejčí, 1896.)</p>
			<p class="MLP_uroven4_nadpis ParaOverride-1">Předzpěvy</p>
			<p class="MLP_text_bez1radku ParaOverride-1"><span class="MLP_znak_kurziva_11b">Věnování</span>. Stance (stejné metrum jako ve „Věnování“ předeslaném souboru děl) z&#160;r. 1797; spolu s&#160;„Předehrou“ a&#160;„Prologem“ zařaděny roku 1808 do vydání 1. dílu; vyjadřují autorovy pocity z&#160;doby, kdy se oddaloval svému mladistvému záměru básnickému.</p>
			<p class="MLP_text ParaOverride-1"><span class="MLP_znak_kurziva_11b">Předehra na divadle</span>. Z&#160;r. 1797–98. Forma („divadlo na divadle“) i&#160;obsah („na divadle o&#160;divadle“) ukazují k&#160;obdobám romanticky ironickým, spolu i&#160;k&#160;dávnému vzoru (k prologu Kalidásovy „Sakuntaly“). Tré typů: <span class="MLP_znak_kurziva_11b">básník</span> lyrického založení, zdůrazňující soukromý prožitek i&#160;velebné posvěcení díla; proti němu <span class="MLP_znak_kurziva_11b">komik</span> (v originále: „veselá osoba“), vycházející vstříc požadavkům obecenstva; o&#160;smíření obou stanovisk usiluje divadelní <span class="MLP_znak_kurziva_11b">ředitel</span>, bližší arci publiku, režii, efektům než patetickému básnictví. Hojně zásad, platných pro Goethovu estetiku i&#160;praxi; v&#160;závěrečných slovech jakýsi (přesně nedodržený) rozvrh básně, zabírající svým dějem tré vrstev kosmu.</p>
			<p class="MLP_text ParaOverride-1"><span class="MLP_znak_kurziva_11b">Prolog v&#160;nebi</span>. Z&#160;r. 1800. Po hymnickém vstupu prvá dějová složka „Fausta“, zarámovaného metafysickým námětem: sázkou mezi Hospodinem a&#160;Mefistotelem, pojatým za ducha <span class="MLP_znak_kurziva_11b">popírajícího</span>, ale spíše za čtveráka než za princip naprostého zla; i&#160;ďáblův svod náleží do tvůrcova záměru, sázka tedy (předobrazená ve starozákonné knize Jobově) má předem pravděpodobnost výhry boží. Věty o&#160;věčném bloudění lidském a&#160;o&#160;dobrém člověku, znajícím svou pravou cestu&#160;– zkratky „faustovského“ zápolení a&#160;vývoje.</p>
			<p id="_idParaDest-64" class="MLP_uroven3_nadpis ParaOverride-1">PRVÝ DÍL TRAGÉDIE</p>
			<p class="MLP_uroven4_nadpis ParaOverride-8">Noc</p>
			<p class="MLP_text_bez1radku ParaOverride-1"><span class="MLP_znak_kurziva_11b">Prvý monolog, duch země, scéna s&#160;Wagnerem</span>; převzato z&#160;„Urfausta“. Dějovým podkladem legenda XVI. stol., zpracovaná v&#160;německých lidových knihách, též v&#160;anglickém dramatu Marloweovu: Dr. Faust (historicky doložen asi 1480–1540), zklamán věděním fakult, zahloubán do černé magie. <span class="MLP_znak_kurziva_11b">Nostradamus</span>, Nôtredame, z&#160;doby Faustovy; znamení <span class="MLP_znak_kurziva_11b">makrokosmu</span>, tj. velkého vesmíru&#160;– mystika v&#160;duchu přírodní filosofie a&#160;alchymie věku reformačního i&#160;pozdějšího (Paracelsus, J.&#160;Böhme, Swedenborg). Popis znamení (<span class="MLP_znak_kurziva_11b">proletováno, srdce vesmíru zvoní</span>)&#160;– volný překlad s&#160;příklonem k&#160;dikci březinovské. <span class="MLP_znak_kurziva_11b">Duch země</span>, ukazující k&#160;týmž pramenům, jakož i&#160;k&#160;soustavám panteistickým a&#160;novoplatónským&#160;– symbol oživené přírody, vůči níž člověk je nicotný. <span class="MLP_znak_kurziva_11b">Wagner</span>&#160;– typ osvícenského vzdělance, na rozdíl od Fausta věřící v&#160;pokrokovost vědy, poznatelnost jevů, samospasitelnost učení; další úloha mu přisouzena v&#160;2. dějství 2. dílu.</p>
			<p class="MLP_text ParaOverride-1"><span class="MLP_znak_kurziva_11b">Druhý monolog a&#160;velkonoční zvony</span>: přibyly až v&#160;„Tragédii“ z&#160;r.&#160;1808; převažuje reflexe, tón se patetizuje, stesk z&#160;nemožnosti poznání vzrůstá k&#160;zamýšlené sebevraždě, od níž Fausta odvrátí kouzlo hudby (velkonoční písně ve stylu starých církevních zpěvů) a&#160;upomínka na mladistvé dojmy náboženské.</p>
			<p class="MLP_uroven4_nadpis ParaOverride-1">Za branou</p>
			<p class="MLP_text_bez1radku ParaOverride-1">Tato „velkonoční procházka“, za jejíhož průběhu se mění scenérie, rovněž až v&#160;Tragédii 1808. Realistické žánry měšťanů a&#160;sedláků, poezie procítajícího jara, Faustovy vzpomínky na otce-alchymistu. Rozmluva s&#160;Wagnerem o&#160;touze po vzletu, zvl. slova o&#160;dvou duších náleží k&#160;nejdůležitějším rozborům Faustovy dualismem podložené psychologie. Ke konci (motivem pudlíka) přechod k&#160;výstupu Mefistofelovu.</p>
			<p class="MLP_uroven4_nadpis ParaOverride-1">Studovna (Faust s&#160;pudlíkem)</p>
			<p class="MLP_text_bez1radku ParaOverride-1">Schází v&#160;„Urfaustu“ i&#160;Fragmentu. Faustovo odhodlání překládat Nový zákon: v&#160;duchu XVI. století (Luther!). Nahrazení počátku evangelia Janova slovy <span class="MLP_znak_kurziva_11b">Byl na počátku čin</span>&#160;– výraz Faustovy (a&#160;Goethovy) filosofie aktivistické. Zaříkání přízračného pudlíka podle předpisů „tajných“ věd: <span class="MLP_znak_kurziva_11b">Šalomounův klíč</span>&#160;– kouzelnická kniha, <span class="MLP_znak_kurziva_11b">salamandr</span> aj.&#160;– značky živlů, <span class="MLP_znak_kurziva_11b">znamení</span>&#160;– INRI, <span class="MLP_znak_kurziva_11b">trojjediné světlo</span>&#160;– znamení sv. Trojice. <span class="MLP_znak_kurziva_11b">Mefistofeles</span> (jméno záhadného původu, spíše z&#160;hebrejštiny než z&#160;řečtiny) definuje svou bytost a&#160;působnost ve shodě s&#160;„Prologem v&#160;nebi“: proti své vůli koná dobro, ne zlo; je duch, jenž popírá; je částí odvěké temnoty; nenávidí svět a&#160;marně usiluje o&#160;jeho zničení. Ač démon, je vázán jistým ceremoniálem, etiketami duchů (nemůže přes muří nohu), dostane se však od Fausta, jejž dá ukolébat smyslnou písní, jako <span class="MLP_znak_kurziva_11b">pán hmyzu</span>.</p>
			<p class="MLP_uroven4_nadpis ParaOverride-1">Studovna (Faust, Mefistofeles)</p>
			<p class="MLP_text_bez1radku ParaOverride-1"><span class="MLP_znak_kurziva_11b">Scéna smlouvy</span>, jen z&#160;menší, druhé části už ve Fragmentu, vyslovuje přesnými podmínkami sázky mezi člověkem a&#160;ďáblem, jež koresponduje se sázkou mezi bohem a&#160;ďáblem, základní osnovu děje. Předchozí scénou a&#160;svým k&#160;vášnivému proklínání světa se stupňujícím pesimismem Faust připraven k&#160;okamžiku, v&#160;němž se krví upisuje Mefistofelovi. Prvé znění úmluvy, navrhované ďáblem (<span class="MLP_znak_kurziva_11b">Zde&#160;– onde</span>), Faustovi nevyhovuje, sám tedy formuluje sázku, jejíž hlavní teze zní: Faust propadne ďáblovi v&#160;té chvíli, která mu dá plné uspokojení. Slova i&#160;nálada kontraktu (<span class="MLP_znak_kurziva_11b">Když okamžik mě zvábí k&#160;slovu: Jsi tolik krásný! prodli jen</span>) vracejí se ve scéně Faustova umírání v&#160;5.&#160;dějství 2.&#160;dílu. Legendární rys úpisu lidskou krví je takto zpracován zcela nově a&#160;naplněn faustovskou myšlenkou věčné touhy. Prahnutí prvých scén, vzpínající se po poznání, vystřídáno lačností po životě a&#160;jeho strastech i&#160;rozkoších, jeho opojení a&#160;rozčarování.</p>
			<p class="MLP_text ParaOverride-1"><span class="MLP_znak_kurziva_11b">Scéna žákova</span>, převzata z&#160;„Urfausta“, leč doplněna: vedle satiry na filosofii (<span class="MLP_znak_kurziva_11b">collegium logicum</span>) a&#160;medicínu též výsměch mířící proti bohosloví a&#160;právům, takže je provedena parodistická kritika čtyř fakult. Žák, přicházející z&#160;venkova a&#160;od maminky, povýšen pak v&#160;2.&#160;dějství 2. dílu na typ domýšlivého solipsisty.</p>
			<p class="MLP_text ParaOverride-1"><span class="MLP_znak_kurziva_11b">Odhodlání k&#160;cestě do světa</span>, z&#160;Fragmentu. <span class="MLP_znak_kurziva_11b">Dlouhé vousy</span> je Faustovi odložit&#160;– zmladí se. Rozžhavení vzduchu&#160;– narážka na balon, vynalezený 1782 Montgolfierem a&#160;poháněný horkým vzduchem. Motiv, že Faust s&#160;ďáblem létá povětřím, převzat z&#160;lidového podání.</p>
			<p class="MLP_uroven4_nadpis ParaOverride-1">Auerbachův sklep v&#160;Lipsku</p>
			<p class="MLP_text_bez1radku ParaOverride-1">Scéna „Urfausta“, z&#160;prózy však převedena do rýmů. Goethovy upomínky na lipské studie, ostře viděné postavy pijáků: mladý <span class="MLP_znak_kurziva_11b">Frosch</span>, řvavý <span class="MLP_znak_kurziva_11b">Brander</span>, zahořklý, plešatý <span class="MLP_znak_kurziva_11b">Siebel</span>, letitý <span class="MLP_znak_kurziva_11b">Altmayer</span>; studentské zvyky a&#160;neplechy: pitka, <span class="MLP_znak_kurziva_11b">volba papežem</span>, zpívání písniček. <span class="MLP_znak_kurziva_11b">Šeredná píseň. Politická, fuj! Ohavná!</span>&#160;– stanovisko Brandrovo, mylně ztotožňováno s&#160;Goethovým. <span class="MLP_znak_kurziva_11b">Píseň o&#160;kryse</span>&#160;– parodie milostného citu; <span class="MLP_znak_kurziva_11b">o&#160;bleše</span>&#160;– karikatura dvořenínské poddanosti. Mefistofelovy čáry s&#160;vínem, doprovozené šlehy na německé šosáctví a&#160;vlastenectví, podle starých tradic; rovněž Faustova a&#160;ďáblova jízda na sudu.</p>
			<p class="MLP_uroven4_nadpis ParaOverride-1">Čarodějnická kuchyně</p>
			<p class="MLP_text_bez1radku ParaOverride-1">Vznikla v&#160;únoru 1788 v&#160;zahradě římské vily Borghese, kdy představy rodného severu nabývaly tvarů dvojnásob dráždivých a&#160;pitvorných. Ke grotesknímu ději pojí se výpady literární (<span class="MLP_znak_kurziva_11b">vodnaté šlichty</span>), politické (hra koček s&#160;koulí, Mefistofelova s&#160;korunou) aj. Poučení o&#160;dřívějším a&#160;nynějším vzhledu a&#160;chování ďábelském. Čarodějnická <span class="MLP_znak_kurziva_11b">násobilka</span> – hokus pokus bez tajemného smyslu. <span class="MLP_znak_kurziva_11b">Sabat</span>&#160;– předběžné ohlášení Valpuržiny noci, té schůzky ďáblů a&#160;čarodějek.</p>
			<p class="MLP_uroven4_nadpis ParaOverride-1">Tragédie Markétčina</p>
			<p class="MLP_text_bez1radku ParaOverride-1">S&#160;výjimkou Lesa a&#160;sluje, Valpuržiny noci a&#160;Snu Valpuržiny noci převzata z&#160;„Urfausta“, kde arci některé scény (jako Valentinova) jen načrtnuty nebo obsaženy v&#160;prostší a&#160;drastičtější podobě (tak závěrečná v&#160;žaláři). Dějovým předpokladem: jednak autorovy citové zkušenosti ve Frankfurtu a&#160;zvlášť v&#160;Sesenheimu, jednak literární tradice doby Sturm und Drang, protestující proti příkrému odsuzování nevdaných matek, doháněných k&#160;vraždě dítěte.</p>
			<p class="MLP_uroven4_nadpis ParaOverride-1">Prvé scény</p>
			<p class="MLP_text_bez1radku ParaOverride-1"><span class="MLP_znak_kurziva_11b">Ulice</span>. I&#160;ďábel udiven svůdnickou pohotovostí Faustovou.</p>
			<p class="MLP_text ParaOverride-1"><span class="MLP_znak_kurziva_11b">Večer</span>. Markétka zde, jako i&#160;později, charakterizována monology a&#160;písněmi. Balada o&#160;králi v&#160;Thule z&#160;r. 1774; Thule&#160;– antické označení pohádkového ostrova někde na západu.</p>
			<p class="MLP_text ParaOverride-1"><span class="MLP_znak_kurziva_11b">Procházka</span>. Silné akcenty protiklerikální.</p>
			<p class="MLP_text ParaOverride-1"><span class="MLP_znak_kurziva_11b">U sousedky</span>. Martina postava i&#160;humor celé scény mají něco z&#160;tónu hanssachsovského.</p>
			<p class="MLP_text ParaOverride-1"><span class="MLP_znak_kurziva_11b">Ulice</span>. Faust marně hledá jméno pro svůj přemocný cit&#160;– důležité doznání nevyslovitelnosti vnitřního života.</p>
			<p class="MLP_text ParaOverride-1"><span class="MLP_znak_kurziva_11b">Zahrada</span>. Paralelismus dvou velmi nestejných dvojic. Na Markétce silně vyzvednut mateřský cit před mateřstvím; Faust opět o&#160;nevýslovném.</p>
			<p class="MLP_text ParaOverride-1"><span class="MLP_znak_kurziva_11b">Besídka</span>. Dějově se připíná bezprostředně k&#160;scéně předcházející.</p>
			<p class="MLP_uroven4_nadpis ParaOverride-1">Les a&#160;sluj</p>
			<p class="MLP_text_bez1radku ParaOverride-1">Faustův monolog v&#160;pětistopém nerýmovaném jambu vznikl v&#160;Římě 1788, rovněž následující dialog s&#160;Mefistofelem, jen závěr převzat z&#160;„Urfausta“. Odchylná forma Faustových výlevů, oprostivších se od rýmovaného knittelversu, ve shodě s&#160;pokusem o&#160;únik z&#160;ďáblových osidel smyslnosti. Tím ostřeji se od vstupní nálady samotářské odrážejí úštěpky pokušitelovy. V&#160;posledních výkřicích Faustových zhuštěny titanismus a&#160;vnitřní rozvrácenost Sturm und Drang.</p>
			<p class="MLP_uroven4_nadpis ParaOverride-1">Vrcholící milostné drama</p>
			<p class="MLP_text_bez1radku ParaOverride-1"><span class="MLP_znak_kurziva_11b">Markétčina světnice</span>. Monolog převzat z&#160;„Urfausta“, vášnivost jeho však ztlumena.</p>
			<p class="MLP_text ParaOverride-1"><span class="MLP_znak_kurziva_11b">Martina zahrada</span>. Tzv. scéna katechizační, rovněž z&#160;„Urfausta“. Faustovo vyznání naplněno duchem panteismu, spřízněno tedy s&#160;pohanstvím.</p>
			<p class="MLP_text ParaOverride-1"><span class="MLP_znak_kurziva_11b">U&#160;kašny</span>. Drastičnost i&#160;naturalismus ponechány v&#160;slohu „Urfausta“.</p>
			<p class="MLP_text ParaOverride-1"><span class="MLP_znak_kurziva_11b">Městský val</span>. Modlitba k&#160;bohorodičce ponechána Goethem opět ve znění „Urfausta“, parafrazována a&#160;stupňována na konci 5. dějství 2. dílu.</p>
			<p class="MLP_text ParaOverride-1"><span class="MLP_znak_kurziva_11b">Noc, ulice před Markétčinými dveřmi</span>. Začátek už v&#160;„Urfaustu“, celá scéna až 1808. Mefistofelova píseň podle písně Ofeliiny v&#160;„Hamletu“. Valentinova povahokresba, zvl. scéna jeho umírání, sytě dokresluje prostředí měšťanské tragédie.</p>
			<p class="MLP_text ParaOverride-1"><span class="MLP_znak_kurziva_11b">Chrám</span>. Scéna převzata z&#160;„Urfausta“, leč přemístěna. <span class="MLP_znak_kurziva_11b">Zlý duch</span>&#160;– nikoli Mefistofeles, spíše personifikace Markétčina svědomí.</p>
			<p class="MLP_uroven4_nadpis ParaOverride-1">Valpružina noc</p>
			<p class="MLP_text_bez1radku ParaOverride-1">Scéna projektována 1797, vypracována 1799 a&#160;v&#160;letech následujících. Podle náčrtků uchovaných v&#160;Goethově pozůstalosti je zřejmé, že partie zařaděné do konečného znění „Fausta“ jsou jenom částí rozvrhu velkorysejšího, v&#160;němž ďáblovská i&#160;čarodějnická účast měly být vystiženy ještě pádněji a&#160;v&#160;němž mj. měla být zbásněna krvelačnost inkvizice. Dějovým předpokladem scény jest, že Faust po svedení Markétčině je Mefistofelem zaplétán do nových, divočejších smyslových dobrodružství; prožívá je, ale ukojen jimi není, a&#160;ježto v&#160;něm stále žije obraz opuštěné milenky, vymaní se posléze z&#160;kouzelnických orgií. Prostředí líčeno podle prostonárodních podání i&#160;podle starých rytin znázorňujících sabat, tj. schůzku čarodějek s&#160;čerty a&#160;s&#160;jejich knížetem Satanem čili <span class="MLP_znak_kurziva_11b">Uriánem</span>. Pekelnická slavnost se koná v&#160;noci z&#160;30. dubna na 1. květen, a&#160;to v&#160;pohoří Harcu, zvl. na vrcholku Brockenu či Bloksberku, kam se duchové sjíždějí na kozlech i&#160;na košťatech. Lokalita nejen vesnic <span class="MLP_znak_kurziva_11b">Schierke</span> a&#160;<span class="MLP_znak_kurziva_11b">Elend</span>, ale i&#160;skal (tzv. „Schnarcher“, Ilsenstein) byla Goethovi dobře známa, jak o&#160;tom svědčí i&#160;popis barev a&#160;dýmu. K&#160;německým tradicím přistupují literární analogie a&#160;časové narážky. <span class="MLP_znak_kurziva_11b">Baubo</span>, necudná postava antického bájesloví. <span class="MLP_znak_kurziva_11b">Polosbory</span>, typizace mužské a&#160;ženské hříšnosti, k&#160;tomu (<span class="MLP_znak_kurziva_11b">věčná neplodnost</span>) též satira literární; do aktualit přechází parodie <span class="MLP_znak_kurziva_11b">starých pánů</span>, jimiž portrétovány přežilé veličiny světa vojenského i&#160;politického, finančního i&#160;spisovatelského. <span class="MLP_znak_kurziva_11b">Osvícenec</span>, v&#160;originálu „Proktophantasmist“, tj. duchovidec, vyhojený z&#160;vidění tím, že si na zadek přiloží pijavky&#160;– karikatura berlínského rozumáře a&#160;cestopisce Nicolaiho, jenž se mj. zabýval otázkou strašidel v&#160;Telgu poblíže Berlína. Závěrem scény je dosti násilný přechod k&#160;následujícímu představení diletantů.</p>
			<p class="MLP_uroven4_nadpis ParaOverride-1">Sen Valpuržiny noci</p>
			<p class="MLP_text_bez1radku ParaOverride-1">Z&#160;roku 1797. Neústrojná vložka vsunutá do „Fausta“ jako satirická mezihra. Hlavní postavy vzaty z&#160;Shakespeara, <span class="MLP_znak_kurziva_11b">Oberon</span>, <span class="MLP_znak_kurziva_11b">Titanie</span> a&#160;<span class="MLP_znak_kurziva_11b">Puk</span> ze „Snu noci svatojanské“, <span class="MLP_znak_kurziva_11b">Ariel</span> z&#160;„Bouře“. Stavba intermezza (s&#160;trojnásobným čtyřverším Orchestru) velmi přesná; po počátečních pointách divadelnických a&#160;životních dochází na karikaturu osob i typů. <span class="MLP_znak_kurziva_11b">Zvědavý cestující&#160;</span>– Nicolai, <span class="MLP_znak_kurziva_11b">pravověrný křesťan</span>&#160;– Stolberg, <span class="MLP_znak_kurziva_11b">severský umělec</span>&#160;– Goethe; <span class="MLP_znak_kurziva_11b">větrná korouhvička</span>&#160;– kapelník Reichhardt nebo rektor Böttiger, <span class="MLP_znak_kurziva_11b">Xenie</span>&#160;– epigramatický cyklus Goethův a&#160;Schillerův, <span class="MLP_znak_kurziva_11b">Hennings</span>&#160;– jejich odpůrce, <span class="MLP_znak_kurziva_11b">Musaget</span> a&#160;<span class="MLP_znak_kurziva_11b">Génius doby</span>&#160;– Henningsovy literární podniky, <span class="MLP_znak_kurziva_11b">Zvědavý cestující</span>&#160;– do třetice Nicolai, <span class="MLP_znak_kurziva_11b">jeřáb</span>&#160;– Lavater, <span class="MLP_znak_kurziva_11b">dítě světa</span>&#160;– opět Goethe; persifláž jednotlivých filosofických směrů (idealistovo Já se zřejmou narážkou na Fichteho). Satira politická na kompromisníky, emigranty, zbohatlíky, dobrodruhy, lid. (Doba po francouzské revoluci!) Lyrické vyznění.</p>
			<p class="MLP_uroven4_nadpis ParaOverride-1">Katastrofa milostné tragédie</p>
			<p class="MLP_text_bez1radku ParaOverride-1"><span class="MLP_znak_kurziva_11b">Ponurý den. Pole</span>. Jediná scéna ponechaná v&#160;próze, převzatá z&#160;„Ur­fausta“, s&#160;drásavým protestem proti úzkoprsé spravedlnosti, soudící bludy a&#160;poklesky lásky. <span class="MLP_znak_kurziva_11b">Nekonečný duch</span>, jejž Faust vzývá, je duch země. Mefistofelovo <span class="MLP_znak_kurziva_11b">Ona není první</span>&#160;– bodavé, k&#160;odporu vyzývající projádření světaznalého cynismu.</p>
			<p class="MLP_text ParaOverride-1"><span class="MLP_znak_kurziva_11b">Noc. Širé pole</span>. Přízračné vidění převzaté z&#160;„Urfausta“.</p>
			<p class="MLP_text ParaOverride-1"><span class="MLP_znak_kurziva_11b">Žalář</span>. Děj z&#160;„Urfausta“, jehož silná próza (překladateli zde směrodatná při některých drobnostech) přelita do melodických, pololidových rýmů. Markétčina píseň podle lidové pohádky; její šílenství ukazuje k&#160;literární obdobě se scénami Ofelie. Tragédie vrcholí v&#160;odhodlání, že dvojnásobná vražednice, zavrhujíc Mefistofelovu pomoc, vydává se do rukou popravčího. Hlasem shůry <span class="MLP_znak_kurziva_11b">Je zachráněna</span> zjednán přechod k&#160;2. dílu a&#160;k&#160;motivu nebeského povznesení Markétčina v&#160;posledním dějství.</p>
			<p id="_idParaDest-65" class="MLP_uroven3_nadpis ParaOverride-1">DRUHÝ DÍL TRAGÉDIE</p>
			<p class="MLP_uroven4_nadpis ParaOverride-8">PRVÉ DĚJSTVÍ</p>
			<p class="MLP_text_bez1radku ParaOverride-1">Z&#160;posledních Goethových let, od roku 1826.</p>
			<p class="MLP_uroven4_nadpis ParaOverride-1">Půvabná krajina</p>
			<p class="MLP_text_bez1radku ParaOverride-1">Faust, trýzněn výčitkami svědomí, dožívá se léčivou mocí přírody, zosobněnou Arielem a&#160;skřítky, milosti snu, vyhojení, dočasného zapomínání. Arielova slova vycházejí stejně jako písňový vstup Prologu v&#160;nebi z&#160;mytické představy, že kruhovitý pohyb slunce je doprovázen sluchovým dojmem hřmění. Dantovské terciny Faustovy, vyjadřující odhodlání k&#160;dalšímu životu v&#160;nových oblastech, zakončeny pozorováním barev, do něhož optik Goethe vkládá přírodní i&#160;životní filosofii: našim smyslům není dostupná podstata věcí, jen jejich světelný odraz.</p>
			<p class="MLP_uroven4_nadpis ParaOverride-1">V&#160;císařském paláci</p>
			<p class="MLP_text_bez1radku ParaOverride-1">Faust (o němž se tu ani nemluví) uveden Mefistofelem na dvůr mladého lehkomyslného císaře, jehož říše ohrožena finanční zkázou. Zatím co hodnostáři si stěžují na úpadek státu, vysloví Mefistofeles, zaujavší místo zmizelého šaška, správnou diagnózu i&#160;radu: je třeba zaopatřit peníze, a&#160;to je možné proto, že pod povrchem půdy leží bez počtu neužitých pokladů.</p>
			<p class="MLP_uroven4_nadpis ParaOverride-1">Prostranný sál</p>
			<p class="MLP_text_bez1radku ParaOverride-1">Tato nejrozměrnější scéna, prodloužená na újmu celkové jednot­nosti, zavinila mnohé nedorozumění, způsobila, že druhý díl tragédie bývá nesprávně chápán a&#160;označován za báseň abstraktní, neživotnou apod. A&#160;přec právě zde neběží o&#160;nic jiného nežli o&#160;zcela konkrétní popis velmi živé a&#160;nesymbolické události, tj. dvorského plesu, při jehož jednotlivých skupinách a&#160;postavách autor užil italských, velmi názorných předloh. Nebezpečí je v&#160;neústrojné rozvleklosti scény, která s&#160;vnitřním smyslem faustovského vývoje souvisí jen volně; ba, jak vidno ze scénických poznámek, hodlal Goethe portréty jednotlivých stavů a&#160;představitelů básnictví dokonce ještě rozmnožit. Druhé úskalí, zaviněné Goethem, je ve slovech <span class="MLP_znak_kurziva_11b">Chlapce-vozataje</span>: <span class="MLP_znak_kurziva_11b">Neboť my jsme jinotaje</span>; kterýmžto úslovím však nijak neměl být opsán úmysl básníkův, nýbrž jen vystižen význam některých součástí dvorské slavnosti. Za karnevalu, jehož se účastní císař a&#160;v&#160;němž účastníci a&#160;účastnice vystupují v&#160;různých přestrojeních jak občanských, tak alegorických, hodlá Mefistofeles uskutečniti svůj záměr. Zprvu přicházejí na ples zástupci toho neb onoho stavu (<span class="MLP_znak_kurziva_11b">zahradnice</span> jako chvalořečnice umělých květin, <span class="MLP_znak_kurziva_11b">oliva</span> jako symbol míru; drasticky popsaná <span class="MLP_znak_kurziva_11b">matka</span> s&#160;vdavekchtivou <span class="MLP_znak_kurziva_11b">dcerou</span>, <span class="MLP_znak_kurziva_11b">opilec</span> s&#160;pijáckou písničkou, <span class="MLP_znak_kurziva_11b">dřevorubci</span>, <span class="MLP_znak_kurziva_11b">cizopasníci</span> atd.) Poté dochází na skupiny mytologické, jejichž smysl je proti antickému bájesloví modernizován; nejzřejměji se to jeví na třech <span class="MLP_znak_kurziva_11b">Parkách</span>. (<span class="MLP_znak_kurziva_11b">Zo</span><span class="MLP_znak_kurziva_11b">ï</span><span class="MLP_znak_kurziva_11b">lo-Thersites</span>&#160;– spojení pověstného kritika starověku s&#160;neméně pověstným zbabělcem.) Přímo k&#160;provedení Mefistofelova plánu hledí už dvojice <span class="MLP_znak_kurziva_11b">Chlapce-vozataje</span> a&#160;<span class="MLP_znak_kurziva_11b">Pluta</span>: onen je představitelem marnotratně hýřící a&#160;hravé fantazie básnické (jako v&#160;3. dějství Euforin), kdežto Plutus, pod jehož maskou se skrývá Faust, zosobňuje bohatství hmotné. K&#160;nim je přiřaděn vilný lakomec, jehož kostým navlekl Mefistofeles. Přestrojen za <span class="MLP_znak_kurziva_11b">Pana</span>, tj. boha všehomíra, vystupuje posléze sám císař se svými antickými a&#160;bájeslovnými průvodci (v&#160;<span class="MLP_znak_kurziva_11b">Satyrovi</span> ožívá sloh mladistvého Goethova „Satyra“, <span class="MLP_znak_kurziva_11b">Gnómové</span>&#160;– strážci trojího přikázání Nezabiješ! Nepokradeš! Ne­sesmilníš! <span class="MLP_znak_kurziva_11b">Obrové</span> jsou postavy německých erbů, <span class="MLP_znak_kurziva_11b">nymfy</span> navazují na antickou báji o&#160;Panovi, spícím o&#160;polednách). Deputace gnómů podává Panovi lístky, tj. asignáty, k&#160;podpisu (scénická poznámka v&#160;originále chybí); ihned poté vznikne v&#160;sále vřava, způsobená požárem, jejž Plutus (Faust) vznítil a&#160;zažehná.</p>
			<p class="MLP_uroven4_nadpis ParaOverride-1">Libosad</p>
			<p class="MLP_text_bez1radku ParaOverride-1">Po nočním zmatku jitřní slunce a&#160;smír; říše zachráněna Me­fistofelovým vynálezem&#160;– papírových peněz. (Podněty k&#160;tomuto motivu z&#160;historie Ludvíka XIV. i&#160;ze soudobého věku Napoleonova; bankocetle, rakouský krach aj.) Kdežto císařovi služebníci za nových poměrů zůstanou stejní, jako byli, stává se z&#160;jediného <span class="MLP_znak_kurziva_11b">šaška</span> spořivý hospodář.</p>
			<p class="MLP_uroven4_nadpis ParaOverride-1">Temná galerie</p>
			<p class="MLP_text_bez1radku ParaOverride-1">Proti předcházející scéně nový kontrast náladou i&#160;obsahem. Dějová osnova ze starých lidových knih: Faust má před císařem vyvolati obraz <span class="MLP_znak_kurziva_11b">Helenin</span> a&#160;<span class="MLP_znak_kurziva_11b">Paridův</span>, nejkrásnějších lidí starověku. Způsob však, jak toto kouzlo provésti, je Goethem pojat zcela nově a&#160;uvádí do nejhlubších a&#160;nejodvážnějších oblastí jeho myšlenkového světa. Aby se zmocnil idolů helénských lidí, nad nimiž Mefistofeles jakožto bytost severská nemá moci, musí Faust k&#160;<span class="MLP_znak_kurziva_11b">matkám</span>, tj. kamsi mimo čas a&#160;prostor, do říše pouhých ideí, jimž jsou podrobeny zjevy (fenomény) pozemského bytí. Se symbolem matek setkal se Goethe u&#160;antických autorů (u Plutarcha), magická síla však, jíž zvuk jména „matky“ na Fausta působí, souvisí s&#160;jeho psychologií, s&#160;nepřiznanou představou Markétky a&#160;s&#160;nedoslovenou symbolikou celého díla. Scéna ponořena do tajuplného ovzduší myšlenkově erotického, v&#160;němž mocným dojmem působí i&#160;symboly trojnožky a&#160;klíče.</p>
			<p class="MLP_uroven4_nadpis ParaOverride-1">Jasně ozářené sály</p>
			<p class="MLP_text_bez1radku ParaOverride-1">Opět kontrastující nálada, humorné žánry v&#160;tónu bujných partií 1.&#160;dílu. Užití středověkých motivů, pověr aj. Ke konci doznívání magické scény předchozí.</p>
			<p class="MLP_uroven4_nadpis ParaOverride-1">Rytířský sál</p>
			<p class="MLP_text_bez1radku ParaOverride-1">V&#160;atmosféře a&#160;ději slučují se obě scény předcházející. Šlehy na dvorskou společnost; <span class="MLP_znak_kurziva_11b">architekt</span>, ctitel gotiky; souznění smyslových dojmů; krása architektonická doplněná vjemy akustickými; mládí pojato jako výdech vůně; <span class="MLP_znak_kurziva_11b">astrolog</span> oněmí před krásou Heleninou; <span class="MLP_znak_kurziva_11b">učenec</span> paroduje moudrost homérských starců. Faust, vyvolav antické zjevy jménem matek, vzplane smyslnou náruživostí k&#160;Heleně, prohřeší se na vznešeném řádu ideí a&#160;splatil by to, nebýt Mefistofela, životem. Aby došel skutečné Heleniny lásky, nutno nastoupiti jinou cestu nežli k&#160;matkám.</p>
			<p class="MLP_uroven4_nadpis ParaOverride-1">DRUHÉ DĚJSTVÍ</p>
			<p class="MLP_text_bez1radku ParaOverride-1">Básněno od roku 1828, rozvrženo dříve.</p>
			<p class="MLP_uroven4_nadpis ParaOverride-1">Pokoj, kdys Faustův</p>
			<p class="MLP_text_bez1radku ParaOverride-1">Návrat k&#160;místnímu i&#160;dějovému východisku 1. dílu, tím ostřeji vystupují změny jednotlivých námětů, postav i&#160;prohlubujících se myšlenek. Mefistofeles jako před scénou smlouvy pánem hmyzu, jenž ho vítá. <span class="MLP_znak_kurziva_11b">Zbožný famulus Nikodemus</span>, věrný sluha Faustova nástupce Wagnera, zato <span class="CharOverride-2">bakalář</span>&#160;– zástupce náročného, chvástavého mládí, v&#160;nějž se změnil někdejší stydlivý žák: teď je drzým opovrhovatelem starými pány a&#160;starými směry. Povýšeně, jako Fichtův žák (<span class="MLP_znak_kurziva_11b">absolutně</span>), se posmívá zkušenosti, neuznává požadavku zdvořilosti, navrhuje, aby, kdo je přes třicet (blasfemická narážka na Krista), byl utracen; je typickým představitelem mladé generace, která se domnívá, že teprve jejím příchodem byl stvořen svět.</p>
			<p class="MLP_uroven4_nadpis ParaOverride-1">Laboratoř</p>
			<p class="MLP_text_bez1radku ParaOverride-1">Neméně se změnil někdejší Faustův famulus a&#160;protiklad <span class="MLP_znak_kurziva_11b">Wagner</span>. Kdysi pedant filologické úzkostlivosti, zůstal věren své víře ve vědecký pokrok, uskutečňuje jej však na novém poli, přírodovědeckém, a&#160;aby dokázal, že není tajemství, pokouší se o&#160;to nejvyšší: chce sestrojit mechanicko-chemickou cestou sám život. Dlouholeté marné usilování je korunováno výsledkem teprve ve chvíli, kdy do laboratoře vstupuje Mefistofeles, který se tak rodícímu se Homunkulovi stává kmotrem. Postava <span class="MLP_znak_kurziva_11b">Homunkula</span>, tj. uměle zrobeného človíčka, vzrostla Goethovi z&#160;přírodně filosofických spekulací, živených Paracelsem a&#160;dávnými bájemi. Vytvořen suše vědeckou, ne organickou, ne přírodní cestou, je Homunkulus nadán skvělými vlastnostmi duševními, proto touží po uplatnění své energie, proto dovede uhodnouti, že Faust sní o&#160;vzniku milované Heleny ze spojení Lédy a&#160;Dia, převtěleného v&#160;<span class="MLP_znak_kurziva_11b">labuť</span>: ale na volném vzduchu tvor uměle vyrobený existovati nemůže, i&#160;touží po dodatečném dotvoření ústrojném a&#160;radí k&#160;pouti, na níž také Faust by došel svého vyhojení a&#160;vyplnění své tužby po Heleně. Touto radou, jejímž cílem je Řecko, osvědčuje Homunkulus, že má větší rozhled než Mefistofeles, kterému jméno <span class="MLP_znak_kurziva_11b">Farsalos</span> je jen připomínkou starých bojů politických, ale který rovněž zahoří touhou po Helladě, jakmile se mu naskytne vyhlídka, že tam bude moci ukojit svou vilnost. Wagner, jenž ani jako experimentátor nepřestal být knižním učencem, té pouti se neúčastní.</p>
			<p class="MLP_uroven4_nadpis ParaOverride-1">Klasická Valpuržina noc</p>
			<p class="MLP_text_bez1radku ParaOverride-1">Rozvržena koncem roku 1826, zbásněna v&#160;prvé půli 1830. Před třetím dějstvím, v&#160;němž ožívá antická poezie po svých stránkách velebných a&#160;tragických, je tu podán obraz toho, co ve starověkých bájích bylo nestvůrného a&#160;přízračného, spolu i&#160;vášnivého a&#160;romantického. Tím se koncepce starého Řecka, která Winckelmannem byla pro 18. století ustálena příliš hladce a&#160;harmonicky, zneklidňuje, zpestřuje a&#160;vzrušuje, nabývajíc tvarů až barokně nadnesených a&#160;orgiasticky rozvířených. Může tedy Goethe zbásnit cosi jako sabat antické mytologie, který je protějškem a&#160;stupňováním pitvor severských a&#160;proti Valpuržině noci, lokalisované v&#160;1. dílu na Brockenu, má nárok na označení Valpuržiny noci <span class="MLP_znak_kurziva_11b">klasické</span>. Celá partie propletena odvážnými analogiemi a&#160;nejsmělejší ironií, někde zabřídá do poezie učenecky antikvářské, v&#160;čelných však částech je duchaplnou modernizací řeckých motivů a&#160;do hlavního děje tragédie je vpletena trojím pásmem rozmarně se prostupujícím: Faust kráčí od postavy k&#160;postavě jako pohádkový hrdina, vyptávající se na cestu, jež by ho zavedla k&#160;metě jeho tužeb, Heleně; Mefistofeles očmuchává půdu, vzpomíná na severský domov, spílá nehostinnému jihu, zvl. tehdy, cítí-li se zklamán ve své choutce po dobrodružství; Homunkulus jde od filosofa k&#160;filosofovi, od poloboha k&#160;polobohu, pátraje po možnosti, jež by mu pomohla organicky se dotvořit.</p>
			<p class="MLP_text ParaOverride-1"><span class="MLP_znak_kurziva_11b">Farsalská pole</span>. Na proslulém bojišti, kde <span class="MLP_znak_kurziva_11b">Pompeius</span> byl poražen <span class="MLP_znak_kurziva_11b">Caesarem</span>, dumá kouzelnice <span class="MLP_znak_kurziva_11b">Erichtho</span> v&#160;jambickém šestiměru antických tragédií o&#160;nestálosti moci (s narážkou&#160;– podle Arn. Krause&#160;– též na české dějiny). Faustova prvá myšlenka, jakmile se dotkl řecké půdy, která je mu jako obru <span class="MLP_znak_kurziva_11b">Antaiovi</span> pravou matkou, patří Heleně. Hrčiví <span class="MLP_znak_kurziva_11b">nozi</span> (německy Greife), prvé nestvůry, s&#160;nimiž se Mefistofeles setkává, libují si v&#160;slovních hříčkách a&#160;rachotivé hlásce r (jejich vstup musil tudíž být přeložen zcela volně). Báje o&#160;<span class="MLP_znak_kurziva_11b">mravencích</span>, <span class="MLP_znak_kurziva_11b">zlatu</span>, <span class="MLP_znak_kurziva_11b">Arimaspech</span>&#160;– ze starých pramenů. <span class="MLP_znak_kurziva_11b">Old Iniquity</span> je označení neřesti neb ďábla ve starých anglických moralitách; rozluštění <span class="MLP_znak_kurziva_11b">hádanky</span> Sfing je: ďábel; <span class="MLP_znak_kurziva_11b">Sfingy</span> jsou symbolem stálosti, nehybnosti; <span class="MLP_znak_kurziva_11b">Chiron</span>&#160;– Kentaur, vynikající znalostmi a&#160;léčivou i&#160;výchovnou mocí. <span class="MLP_znak_kurziva_11b">Stymfalští ptáci</span>&#160;– z&#160;bájí herakleovských; <span class="MLP_znak_kurziva_11b">Lamie</span>&#160;– obludy chtivé lidského masa a&#160;krve. Božstvem proudu <span class="MLP_znak_kurziva_11b">Peneia</span> vnesen lyričtější písňový tón, tvořící přechod k&#160;novému Faustovu snu, jenž opět krouží kolem zrození Helenina. Chiron, syn Filyřin, vykládá Faustovi o&#160;nejskvělejších hrdinech argonautské pověsti a&#160;přes vynucené vypravování o&#160;Herakleovi dostává se k&#160;horování o&#160;Heleně, jakož i&#160;k&#160;filologickým sporům o&#160;ni. K&#160;Heleně však nemůže Fausta zavést sám. Zanese jej tedy alespoň k&#160;věštkyni <span class="MLP_znak_kurziva_11b">Manto</span>, která, setrvávajíc ve svém velebném klidu, je pravým Chironovým protikladem. A&#160;tato Eskulapova dcera jediná je s&#160;to, aby Fausta zavedla do říše mrtvých, kde od Persefony má si vyprositi Helenu. Pohříchu scéna Faustova v&#160;podsvětí, která by byla zdůvodnila, že a&#160;proč Helena se smí navrátit mezi živoucí, Goethem dobásněna nebyla, ba do definitivního Fausta ani nepojaty náčrty sem hledící. Zeje tedy po rozmluvě Faustově s&#160;Manto dějová mezera, nejcitelnější jak v&#160;básni, tak zvl. při představení na jevišti.</p>
			<p class="MLP_text ParaOverride-1"><span class="MLP_znak_kurziva_11b">Na horním Peneiu</span>. Klidný svět antické přírody je porušen zemětřesením (<span class="MLP_znak_kurziva_11b">Seismem</span>), což má za následek, že Sirény, polekány náhlým vznikem nového horstva, odplouvají do Egejského moře, kde v&#160;následující scéně klasická Valpuržina noc vyznívá. Dějově i&#160;myšlenkově využil Goethe znalostí a&#160;zásad geologických. Násilným porušením zemského povrchu vzniká řada nových tvorečků (<span class="MLP_znak_kurziva_11b">Pygmeů</span> čili pidimužů, <span class="MLP_znak_kurziva_11b">Daktylů</span> čili palečků), kteří, velikášsky organizováni svými <span class="MLP_znak_kurziva_11b">stařešiny</span> a&#160;<span class="MLP_znak_kurziva_11b">vojevůdci</span>, dají se do zločinné války s&#160;volavkami a&#160;vyhubí je. Zemětřesením jsou vyvolány též diskuse mezi filosofy <span class="MLP_znak_kurziva_11b">Anaxagorou</span> a&#160;<span class="MLP_znak_kurziva_11b">Thaletem</span>, z&#160;nichž onen, přívrženec teorie o&#160;násilnickém převratu, je ironizován, ba blamován (kde létající <span class="MLP_znak_kurziva_11b">povětroň</span> má za měsíc), kdežto moudrý Thales věří v&#160;nenáhlý vznik všeho bytí z&#160;vody a&#160;stává se tak rádcem Homunkulovi. Vložen je děj vilného Mefistofela, zaplétaného do směšného dobrodružství s&#160;Lamiemi a&#160;konfrontovaného s&#160;antickou ďáblicí <span class="MLP_znak_kurziva_11b">Empusou</span>. <span class="MLP_znak_kurziva_11b">Od Harcu k&#160;Řecku sami svaci</span> – pointovaný výraz pro spříznění strašidelných postav na severu a&#160;na jihu. Závěrečné setkání Mefistofelovo s&#160;<span class="MLP_znak_kurziva_11b">Forkyadami</span> tvoří dějově přechod k&#160;třetímu aktu. Tři dcery Forkyovy, vynikající šeredností, jsou Mefistofelem tragikomicky uctívány (<span class="MLP_znak_kurziva_11b">Ops</span>, <span class="MLP_znak_kurziva_11b">Rhea</span>, <span class="MLP_znak_kurziva_11b">Chaos</span>, <span class="MLP_znak_kurziva_11b">Moiry</span>&#160;– stará božstva) a&#160;rouhavě srovnávány se svatou Trojicí; podle antických nestvůr přetvoří Mefistofeles svou tvář, takže se v&#160;dějství Heleninu objeví v&#160;podobě staré ohyzdné šafářky.</p>
			<p class="MLP_text ParaOverride-1"><span class="MLP_znak_kurziva_11b">Skalnaté zátoky Egejského moře</span>. Závěr klasické Valpuržiny noci ovládán poezií kouzelné luny a&#160;bájemi o&#160;životodárné moci vody. Pozemské Sirény se do zálivů utekly před zemětřesením, kdežto bytosti mořské (<span class="MLP_znak_kurziva_11b">Nereovny </span><span class="MLP_znak_kurziva_11b CharOverride-1">a</span><span class="MLP_znak_kurziva_11b">&#160;Tritoni</span>) odplouvají, aby z&#160;ostrova Samothraké přivezly podivná božstva, tišící bouři, tzv. <span class="MLP_znak_kurziva_11b">Kabiry</span>, s&#160;nimiž se pak skutečně vracejí (žerty na učené spory o&#160;počtu a&#160;významu záhadných těch Kabirů). V&#160;Egejském moři dochází svého naplnění osud Homunkulův: Thaletem přiveden k&#160;Nereovi, tímto k&#160;Proteovi, roztříští se Homunkulus ve své zkumavce, ježto, jat přemírnou vášní milostnou, narazil na trůn mořské víly <span class="MLP_znak_kurziva_11b">Galatey</span>; rozlije se do vln a&#160;způsobí mořské světélkování. Scéna přeplněna narážkami na antické báje (<span class="MLP_znak_kurziva_11b">Telchinové</span>, prví tvůrcové soch, znázorňující bohy v&#160;lidské podobě; <span class="MLP_znak_kurziva_11b">Hippokampové</span>, skřížení koňů a&#160;delfínů; <span class="MLP_znak_kurziva_11b">Psyllové</span> a&#160;<span class="MLP_znak_kurziva_11b">Marsové</span>, cizokrajní zaklínači; <span class="MLP_znak_kurziva_11b">orel</span>, <span class="MLP_znak_kurziva_11b">lev</span>, <span class="MLP_znak_kurziva_11b">kříž</span>, <span class="MLP_znak_kurziva_11b">půlměsíc</span>&#160;– narážka na střídání vlád nad ostrovem Kyprem pod Římem a&#160;Benátkami, křesťanstvím a&#160;islámem). Zároveň však je závěr klasické Valpuržiny noci významným příspěvkem ke Goethovu učení o&#160;vzniku organismů vyšších z&#160;nižších a&#160;o&#160;posmrtném trvání zdatných jedinců (tamtéž), jakož i&#160;vysokým projevem přírodního básnictví, prolnutého erotickým smutkem; to se projevuje zvlášť ve verších <span class="MLP_znak_kurziva_11b">Doridek</span>, toužících po stálosti lásky, v&#160;roztoužení <span class="MLP_znak_kurziva_11b">Nereově</span> po odplouvající dceři a&#160;ve vší apoteóze plynulého vodního živlu. Oslavou čtvera živlů pak přírodní mýtus vyvrcholen.</p>
			<p class="MLP_uroven4_nadpis ParaOverride-1">TŘETÍ DĚJSTVÍ</p>
			<p class="MLP_text_bez1radku ParaOverride-1">Započato už 1800, dokončeno 1825.</p>
			<p class="MLP_uroven4_nadpis ParaOverride-1">Před Menelaovým palácem v&#160;Spartě</p>
			<p class="MLP_text_bez1radku ParaOverride-1">Chironovo slovo <span class="MLP_znak_kurziva_11b">Čas básníky nepoutá</span> uvedeno v&#160;skutek. Děj přechází z&#160;doby přibližně 16. století do antiky, deset let po skončení trojské války. Menelaova choť <span class="MLP_znak_kurziva_11b">Helena</span> (jíž Persefonou na žádost Faustovu vrácen život) připlouvá do Sparty a&#160;dovídá se od <span class="MLP_znak_kurziva_11b">Forkyady</span> (Mefistofela), že má být se svými mladistvými družkami obětována. Přijme návrh Forkyadin, aby její starověký hrad byl obtočen gotickou tvrzí Faustovou a&#160;jeho <span class="MLP_znak_kurziva_11b">severskou</span> říší: opět tedy skok přes řadu staletí! (Na mysli tane básníkovi doba křižáckých válek, kdy Balkánský poloostrov ovládnut Germány.) Tento volně vymyšlený děj vpraven do formy přísné klasické tragédie: z&#160;ní má Goethe vstupní a&#160;pak převládající jambický trimetr, volné, ale symetricky stavěné rytmy sboru, jakož i&#160;několikrát se vyskytující tetrametr trochejský; stejně ukazuje ke vzoru antickému, zvl. k&#160;Euripidovi, útvar stichomythie&#160;&#160;a&#160;dialog v&#160;dvojverších. Psychologicky nejzávažnější je motiv, že Helena (jen kouzelně a&#160;na čas oživená) hroutí se do mrákot polosmrti pod připomínkou své erotické minulosti a&#160;svého někdejšího jen zdánlivého života: odtud, jakož i&#160;z&#160;přízračnosti zjevu Forkyadina vzniká těžká chmura tajemství, obestírající scénu, jejíž závěr (sborová píseň) líčí vplouvání mladých helénských bytostí do neznámého jim středověku.</p>
			<p class="MLP_uroven4_nadpis ParaOverride-1">Vnitřní nádvoří hradu</p>
			<p class="MLP_text_bez1radku ParaOverride-1">Stupňuje se tragický prvek velebné krásy královniny, kontrastované s&#160;půvabem lehkovážných a&#160;líbivých dívek sboru: Helena proti své vůli všude zasévala rozkol a&#160;svár; vzpomíná svého někdejšího, prý jen idolovitého života (v Egyptě, kde prý&#160;– žila v&#160;nepravé, <span class="MLP_znak_kurziva_11b">zdvojené</span> podobě). Krása, jíž kdysi vznícena trojská válka, má zhoubný následek i&#160;na Faustově hradu: oslněn zářivým Heleniným zjevem zapomíná <span class="MLP_znak_kurziva_11b">Lynkeus</span> (= rysooký) hlásit její příchod a&#160;propadá hrdlem; dostává se mu však od ní milosti; v&#160;jeho vypravování zachyceny rysy z&#160;doby stěhování národů. Byl-li prvý Helenin skutek v&#160;novém prostředí projevem její (antické) humanity, pokouší se před Faustem o&#160;to, aby nalezla nový výraz pro svůj citový život: kdežto vstup Faustův&#160;&#160;držen (proti jejím klasickým trimetrům) v&#160;shakespearovském blankversu, jsou slova Lynkeova poutána rýmem, a&#160;tento souzvuk, jímž <span class="MLP_znak_kurziva_11b">tón k&#160;tónu mile přilíná</span>, ji zalahodí v&#160;sluch; i učí se pak od Fausta mluvit v&#160;rýmech (jejich výklad z&#160;erotiky podobně jako v&#160;„Západovýchodním dívánu“). Neostyšně projevovaná láska knížete a&#160;kněžny (ve slohu blízkém Shakespearovu „Antoniu a&#160;Kleopatře“) přerušena Forkyadinou (= Mefistofelovou) zprávou o&#160;blížícím se nepříteli; ve Faustových povelech zmínky o&#160;rozdílení <span class="MLP_znak_kurziva_11b">polouostrova</span> Peloponnesu mezi germánské kmeny. K&#160;závěru líčí Faust (po odražení nepřátelského vojska) slast lásky v&#160;rajské <span class="MLP_znak_kurziva_11b">Arkádii</span>, příznačném to řeckém kraji štěstí a&#160;idyl.</p>
			<p class="MLP_uroven4_nadpis ParaOverride-1">Stinný háj</p>
			<p class="MLP_text_bez1radku ParaOverride-1">Epicky zahájená (<span class="MLP_znak_kurziva_11b">vousáči</span> = diváci), zpěvně, až libretisticky provedená tragédie <span class="MLP_znak_kurziva_11b">Euforionova</span>: Helenin a&#160;Faustův syn, řecky pojmenovaný, je mluvčím ryzí, po výškách roztoužené poezie; tedy, jako předtím chlapec vozataj, symbolem svobodné obrazivosti; spolu, jakožto zplozenec antické Řekyně a&#160;středověkého Germána, zástupcem umění romantického, vzniklého z&#160;prolnutí klasiky a&#160;gotiky. V&#160;povahokresbě krásného, ctižádostivého, po bojích prahnoucího a&#160;zkáze zasvěceného mladíka užívá Goethe několika rysů z&#160;poety vroucně milovaného, z&#160;lorda Byrona, jenž roku 1824 zahynul v&#160;bojích za svobodu nového Řecka. <span class="MLP_znak_kurziva_11b">Starý Olymp klesá</span> melodickým kouzlem nového básnictví; <span class="MLP_znak_kurziva_11b">Co lehce získat smím…</span>– Euforionovo životní motto; <span class="MLP_znak_kurziva_11b">plameny</span>&#160;– náznak smyslnosti, z&#160;níž je bojovníku se vymaniti; <span class="MLP_znak_kurziva_11b">z&#160;dálky bouře </span>– boj o&#160;svobodu Hellady; <span class="MLP_znak_kurziva_11b">ostrov, Pelopova zem</span>, <span class="MLP_znak_kurziva_11b">tato zem</span>&#160;– jih Řecka; <span class="MLP_znak_kurziva_11b">známá postava</span>&#160;– Byronova; <span class="MLP_znak_kurziva_11b">z&#160;půdy</span>&#160;– řecké.&#160;– Po Euforionově smrti umírá Helena. Sen antiky pro Fausta dosněn, zbývá mu v&#160;rukou jen její šat, symbol starověkého umění, jež ho mocí ideálu bude pozvedat <span class="MLP_znak_kurziva_11b">nad všednosti</span>. Také sbor dohrál svou úlohu: <span class="MLP_znak_kurziva_11b">Panthalis</span>, náčelnice, nenávidící <span class="MLP_znak_kurziva_11b">brnkání</span> rýmů, odchází dobrovolně za svou paní, jsouc jista svým životem posmrtným; jednotlivé dívky sboru naproti tomu nemají osobnosti, nejsou hodny individuální existence v&#160;podsvětí, splývají tedy s&#160;keři, skalami, vodstvem, vinicemi; tato metamorfóza dívek v&#160;přírodu, náležející k&#160;nejantičtějším, nejbásničtějším částem díla, provedena v&#160;duchu dionýsovského umění a&#160;orgiasmu. Posléze se i&#160;Mefistofeles Forkyas zbaví svého antického kostýmu.</p>
			<p class="MLP_uroven4_nadpis ParaOverride-1">ČTVRTÉ DĚJSTVÍ</p>
			<p class="MLP_text_bez1radku ParaOverride-1">Počato po tragédii Helenině 3. aktu, dokončeno až roku 1831 jakožto nejpozdější součást celé skladby; místy (na počátku druhého výjevu i&#160;v&#160;třetím výjevu) jeví stopy ochabující síly.</p>
			<p class="MLP_uroven4_nadpis ParaOverride-1">Velehory</p>
			<p class="MLP_text_bez1radku ParaOverride-1">Tvary oblak ve Faustových trimetrech&#160;&#160;popisovány s&#160;Goethovou odbornou znalostí přírodopisnou; <span class="MLP_znak_kurziva_11b">Aurořina láska</span>&#160;– Markétčina; po narážce na počátku 1. dějství teprve teď prvá jasná připomínka erotiky z&#160;1. dílu. <span class="MLP_znak_kurziva_11b">Sedmimílová bota</span>&#160;– pohádkový motiv, oblíbený u&#160;romantiků (Chamisso aj.). Mefistofelova rozmluva s&#160;Faustem vychází od věcí geologických, jež ďábel vykládá zdánlivě <span class="MLP_znak_kurziva_11b">vážně</span>, ve skutečnosti tím ďábelštěji: jako Anaxagoras v&#160;2. dějství, též on je přívrženec teorií vulkanistických a&#160;věří v&#160;nutnost násilných převratů jak přírodních, tak politických; bludný <span class="MLP_znak_kurziva_11b">balvan</span>, <span class="MLP_znak_kurziva_11b">kameny</span>, <span class="MLP_znak_kurziva_11b">mosty</span>, <span class="MLP_znak_kurziva_11b">znamení</span>&#160;– součásti skal, prostonárodní fantazií vykládány z&#160;působení satanova. K&#160;slovům <span class="MLP_znak_kurziva_11b">o&#160;království světa</span> přidává originál biblickou citaci: z&#160;4. kap. Matoušova evangelia. Rozmluva se stáčí na život velkoměstský, popisovaný se zřejmými narážkami na Paříž a&#160;Versailles Ludvíka XIV. <span class="MLP_znak_kurziva_11b">Zde této země kruh </span>a&#160;<span class="MLP_znak_kurziva_11b">Zemí chci vládnout</span> – příznaky změněného smýšlení Faustova: antický svět estetiky vystřídán zájmy praktického života, erotika ustupuje zřetelům sociálním, veřejnému působení ve službách celku. Velkorysý plán směřuje k&#160;boji s&#160;mořským živlem, jehož příboji má být urváno neúrodné pobřeží; uskutečnění má se udáti za pomoci <span class="MLP_znak_kurziva_11b">dobrého císaře</span>, známého z&#160;2. dějství; popis pěstního práva; <span class="MLP_znak_kurziva_11b">vojácká rada</span> zřízena z&#160;tří obrů, pojmenovaných podle vzoru alegorického básnictví XVI. století, spolu podle tří hrdinů Davidových z&#160;2.&#160;knihy Samuelovy (23, 8).</p>
			<p class="MLP_uroven4_nadpis ParaOverride-1">Na předhoří</p>
			<p class="MLP_text_bez1radku ParaOverride-1">Podrobný a&#160;přesný, až rozvlekle provedený popis boje, v&#160;němž Faust a&#160;Mefisto svorně přispějí císaři proti vzdorocísaři. Faust předstupuje bez připomínky někdejšího svého působení na dvoře císařském&#160;– patrně nechce být poznán&#160;– zato vnáší do děje nový, zde skoro rušící rys: je vyslán jakýmsi černokněžníkem, jenž je prý císaři, zachránivšímu jej od upálení, zavázán k&#160;díku. <span class="MLP_znak_kurziva_11b">Lupolapka</span>, postava z&#160;8. kap. Izaiášovy. Jejími obřími průvodci vnesen do boje nadpřirozený živel, stupňovaný&#160;– rovněž za Mefistofelovy účasti&#160;– zbraněmi a&#160;standartami, jež byly přineseny ze starých zbrojnic. Dva přírodní zjevy: fata morgána a&#160;světlo sv. Eliáše; <span class="MLP_znak_kurziva_11b">vznešený mistr</span>&#160;– Sabiňan. <span class="MLP_znak_kurziva_11b">Noh</span> jako zvíře heraldické. Mefistofelova zpráva <span class="MLP_znak_kurziva_11b">my vyhráli</span>&#160;– šalba; boj naopak se kloní k&#160;císařovu neprospěchu a&#160;je vyhrán až zásluhou nových živlů přízračných: <span class="MLP_znak_kurziva_11b">havrany</span>, <span class="MLP_znak_kurziva_11b">přeludem vln</span>, <span class="MLP_znak_kurziva_11b">trpaslíky</span>. Závěr s&#160;přízračně vystupňovaným patosem stranictví&#160;– mohutné a&#160;vpravdě mefistofelské vyznění boje.</p>
			<p class="MLP_uroven4_nadpis ParaOverride-1">Stan vzdorocísařův</p>
			<p class="MLP_text_bez1radku ParaOverride-1"><span class="MLP_znak_kurziva_11b">Berkdeber</span> má lup za oprávněnou činnost vojákovu; <span class="MLP_znak_kurziva_11b">trabanti</span> uvědomují si, že vítězství dosaženo za pomoci běsů. <span class="MLP_znak_kurziva_11b">Císař a&#160;čtyři knížata</span>&#160;– rozdílení úřadů podle proslulé buly Karla IV., jíž úřad <span class="MLP_znak_kurziva_11b">arcičíšníka</span> přiřčen českému králi, ostatní hodnosti druhým kurfiřtům. <span class="MLP_znak_kurziva_11b">Arcibiskup-arcikancléř</span> zdůrazňuje svou dvojí&#160;– světskou i&#160;duchovní&#160;– funkci, jež mu dává nadpráví nad druhy, ba málem nad císařem. Parodie v&#160;závěru s&#160;ostrými přízvuky protiklerikálními.&#160;– Scéna provedena v&#160;alexandrinech, podle vzoru francouzských dramat, stejně jako dramatické pokusy mladého Goetha: tak navazuje metrika z&#160;posledního údobí básníkova na samé počátky. Předpokládán je výjev (neprovedený, předpověděný už dříve), kterak Faust (<span class="MLP_znak_kurziva_11b">muž onen pověstný</span>) dostává vyžádaný břeh lénem od císaře: nedobásněná situace, nezbytná pro porozumění následujících scén.</p>
			<p class="MLP_uroven4_nadpis ParaOverride-1">PÁTÉ DĚJSTVÍ</p>
			<p class="MLP_text_bez1radku ParaOverride-1">Básněno v&#160;trojím údobí, kolem r. 1800, 1820, 1830; je básnickým i&#160;myšlenkovým vrcholem „Fausta“; stojí na nejstrmější výši německého ducha a&#160;německého výrazu.</p>
			<p class="MLP_uroven4_nadpis ParaOverride-1">Širý kraj</p>
			<p class="MLP_text_bez1radku ParaOverride-1"><span class="MLP_znak_kurziva_11b">Filemon a&#160;Baukis</span>&#160;– mytická jména idylických stařečků, známých z&#160;Ovidia, zde vystupujících v&#160;úloze chudých obyvatel přímoří. Poblíže jejich pobřežního domku započala se Faustova kolonizační práce, rozvržená v&#160;4. dějství a&#160;podporovaná nadpřirozenými silami a&#160;krutými oběťmi. <span class="MLP_znak_kurziva_11b">Poutník</span>, po letech se vracející na výspu, přesvědčuje se na vlastní oči o&#160;ohromnosti Faustova díla, jímž moře bylo daleko zahnáno od pevniny. Zatvrzelost obou stařečků, odmítajících vyměnit svůj stateček za nový, snad podle anekdot o&#160;pruském králi Friedrichu II., proti němuž vedl občanský, na svém majetku lpící soused úspěšnou při.</p>
			<p class="MLP_uroven4_nadpis ParaOverride-1">Palác</p>
			<p class="MLP_text_bez1radku ParaOverride-1">Faust stoletý. <span class="MLP_znak_kurziva_11b">Lynkeus</span>&#160;– sotva totožný se stejnojmenným věžníkem antickým z dřívějška. Faustovy netrpělivé výpady proti kapličce, stařečkům a&#160;klinkání vyplývají z&#160;jeho odmítání lidové víry a&#160;zvlášť z&#160;jeho nového, velitelského vědomí <span class="MLP_znak_kurziva_11b">moci</span>. Mefistofeles a&#160;tré obrů rozšiřují svými obchodními výpravami Faustovo panství po cizích končinách. Závěrečná pointa&#160;– narážka na epizodu z&#160;knihy starozákonných králů (I. 21).</p>
			<p class="MLP_uroven4_nadpis ParaOverride-1">Hluboká noc</p>
			<p class="MLP_text_bez1radku ParaOverride-1">Lynkeova píseň&#160;– výsostný výraz štěstí, jaké bylo vizuálnímu umění Goethovu zaručováno silou a&#160;darem vidění. Tím kormutlivější, že právě <span class="MLP_znak_kurziva_11b">oči</span> prostředkují bystrookému Lynkeovi obraz hrůzy&#160;– podívanou na požár založený Mefistofelem a&#160;třemi obry, jemuž za oběť padli oba stařečkové i&#160;jejich host-poutník. Faust na vrcholu pozemské moci, zatížen hříchem, byť nezamýšleným, nikterak neklesá pod tíhou zlého činu, nýbrž udržuje se ve své vzpurné velkosti.</p>
			<p class="MLP_uroven4_nadpis ParaOverride-1">Půlnoc</p>
			<p class="MLP_text_bez1radku ParaOverride-1">Faust, jakožto <span class="MLP_znak_kurziva_11b">bohatec</span> a&#160;vyvolenec štěstí, obrněn proti úkladům hmotných strázní. Proto ze <span class="MLP_znak_kurziva_11b">čtvera šedivých žen</span>, upomínajících na „curae“ latinské poezie, nemůže k&#160;němu <span class="MLP_znak_kurziva_11b">Bída</span> (Not) ani (rovněž fyzická) <span class="MLP_znak_kurziva_11b">Strast</span> (Mangel) ani <span class="MLP_znak_kurziva_11b">Hlad</span> (Schuld: spíš ve smyslu „dluh“, ne „vina“; odpovídá přibližně vergiliovské „fames“): zato není přístup zamezen <span class="MLP_znak_kurziva_11b">Starosti</span>, té plíživé nepřítelce všeho života, dvojnásob otravující lidskou starobu. <span class="MLP_znak_kurziva_11b">Chmurný rým Smrt&#160;– chrt</span>&#160;– volně vyvážen z&#160;ducha jazyka (s příklonem k&#160;Vrchlického básním, nikoli k&#160;jeho překladu „Fausta“) proti „Not&#160;– Tod“ originálu. Starost, zosobněná to bytost hrůz, vstupuje k&#160;Faustovi právě v&#160;okamžiku, kdy on, odvraceje se od všeho svého dosavadního počínání, je odhodlán zříci se magie, nedbati přízraků; proto i&#160;před ní chce být <span class="MLP_znak_kurziva_11b">mužem</span>, nevyslovujícím <span class="MLP_znak_kurziva_11b">formulky kouzelné</span>, zaříkávající. Pronáší své nové pozemsky bojovné evangelium, vyvrcholené výrazem Faustovského hledání: neukojen ani okamžik. Právě tu tvrdě získanou Faustovu určitost chce Starost rozdrolit kletbou váhavosti, polovičatosti, změkčilosti; a&#160;když se její pokušení odrazilo od jeho železné vůle, sáhne k&#160;trestu účinnějšímu, raníc jej, bděle zírajícího, <span class="MLP_znak_kurziva_11b">slepotou</span>. Ale ani tato nejtěžší tělesná rána muže nepodlomí: naopak, právě teď, jakoby ozařován světlem nitra, vzchopí se k&#160;nejpádnějšímu projevu diktátorské vůle, jíž on, vládce, chce k&#160;společnému dílu sdružiti tisíce rukou.</p>
			<p class="MLP_uroven4_nadpis ParaOverride-1">Velké nádvoří paláce</p>
			<p class="MLP_text_bez1radku ParaOverride-1">Tragická ironie: <span class="MLP_znak_kurziva_11b">Lemuři</span>, bludní duchové nebožtíků, zpívajíce písničku v&#160;duchu hamletovských hrobařů, kopou Faustovi hrob, Faust však, osleplý, má řinčení jejich motyk za dělný ryk práce, k&#160;níž dal povel. Propadnuv tomuto klamu, prožívá vysokou chvíli dostučinění; vizionářsky hledí do budoucnosti, která jednou uzří dokončeno jeho velké dílo sociální, osaditelské, tedy lidstvu prospěšné; vyslovuje <span class="MLP_znak_kurziva_11b">poslední závěr moudrosti</span>, která, odpoutavši se od blouznění, od metafyziky, od vzývání krásy, vyznává jedinou svobodu: den co den znovu si ji vydobývat; bojovat zde na zemi s&#160;nebezpečím živlů; pracovat ve službách kolektivu. Oslněn tímto viděním, zpíjí se blahem okamžiku, který jednou přijde a&#160;dovolí mu říci: <span class="MLP_znak_kurziva_11b">jsi tolik krásný, prodli jen!</span> Toť doslovný ozvuk někdejší sázky s&#160;ďáblem, a&#160;třebaže ani nyní Faust nedošel vyplnění svých tužeb, nýbrž horuje o&#160;slastech dalekých zítřků, klesá mrtev. Podle litery sázky se zdá, že propadl Mefistofelovi, ten tedy&#160;– opět za opakování formulek tehdy smluvených (<span class="MLP_znak_kurziva_11b">čas</span>, <span class="MLP_znak_kurziva_11b">orloj</span>, <span class="MLP_znak_kurziva_11b">rafije</span>) a&#160;s&#160;rouhavě vysloveným <span class="MLP_znak_kurziva_11b">Dokonáno</span> <span class="MLP_znak_kurziva_11b">je</span> Kristovým&#160;– nad člověkem triumfuje. Závěrečná slova však (<span class="MLP_znak_kurziva_11b">nuda</span>, <span class="MLP_znak_kurziva_11b">co platno tvořit</span>, <span class="MLP_znak_kurziva_11b">věčné prázdno</span>) naplněna duchem ne tak vítězství, jako spíš zoufale ďáblovského nihilismu.</p>
			<p class="MLP_uroven4_nadpis ParaOverride-1">Kladení do hrobu</p>
			<p class="MLP_text_bez1radku ParaOverride-1">Boj ďáblů a&#160;andělů o&#160;Faustovu duši. Předlohou: díla výtvarného umění, s&#160;nimiž se tato partie „Fausta“ (vedle mnoha jiných) sdílí o&#160;přesný rozvrh prostorový, o&#160;názornost děje a&#160;plastiku zření. Vedle italských obrazů posledního soudu projevuje se též účinek spřízněné fantazie dantovské. Co se slovního výrazu tkne, dává Goethe své nejvyšší schopnosti do služeb metafyzického dramatu, rozestupujícího se i&#160;jazykově do dvou ostře rozlišených nepřátelských skupin: na jedné straně cynismy, frivolnosti, úmyslné triviality Mefistofelovy&#160;– na druhé: extáze rytmů nebeských. Rovnomocný, řečí vystižený pendant k&#160;malbám Vlachů (též Nizozemců), kde proti slávě nebešťanů vystihováni pekelníci ve vší své odpuzující ohyzdnosti a&#160;v&#160;nejburlesknějších groteskách.&#160;– <span class="MLP_znak_kurziva_11b">Lemuři</span> opět s&#160;písničkou podle „Hamleta“; Mefistofeles chce se <span class="MLP_znak_kurziva_11b">vytasit s&#160;lejstrem</span>, tj. se smlouvou, podle jejíhož znění domnívá se míti moc nad duší zemřelého; zdůrazňuje formální stránku sporu, ježto <span class="MLP_znak_kurziva_11b">dnes</span> je ďáblovo právo vydáváno vepsí; musí být na stráži proti smrti jen zdánlivé i&#160;proti jiným podvodům; přivolává pomocníky, posílá pro <span class="MLP_znak_kurziva_11b">pekelnou tlamu</span>&#160;– rekvizit to středověkých mystérií; <span class="MLP_znak_kurziva_11b">plamen Města</span> (dantovsky), <span class="MLP_znak_kurziva_11b">hyena</span>&#160;– výrazy dávné démonologie; <span class="MLP_znak_kurziva_11b">spodní oblast</span>, <span class="MLP_znak_kurziva_11b">v&#160;pupku</span>, <span class="MLP_znak_kurziva_11b">horem</span>&#160;– materialistické umisťování duše (Psychy) v&#160;těle. <span class="MLP_znak_kurziva_11b">Zástup nebešťanů</span> prvou písní se seřaďuje k&#160;bojovnému pochodu. Pro ďábla jsou to <span class="MLP_znak_kurziva_11b">zbříděné zjevy</span>: narážka na hermafroditskou podobu andělů, jež je prý to <span class="MLP_znak_kurziva_11b">nejhnusnější</span>, co <span class="MLP_znak_kurziva_11b">jsme</span> (my ďáblové) <span class="MLP_znak_kurziva_11b">vymyslili</span>. Sbor andělů sype růže, užívaje jich za válečné zbraně, jimž pekelníci podléhají. Další nebeská píseň&#160;– vzývání lásky, arci nadpozemské; pro Mefistofela však (a tím jeho povaha geniálně dokreslena, jeho prohra neodvratně přivoděna) není lásky jiné než smyslné: zamiluje se proti své vůli do krásných andělíčků, zanedbává obranu proti jejich náporu, vzrůstajícímu k&#160;úplnému triumfu. Mefistofeles podlehl své <span class="MLP_znak_kurziva_11b">prachsprosté</span> <span class="MLP_znak_kurziva_11b">choutce</span>, své <span class="MLP_znak_kurziva_11b">absurdní lásce</span>&#160;– homosexuální; tak, zcela nově a&#160;odvážlivě, uplatněn motiv napáleného, tragikomicky fňukajícího ďábla.</p>
			<p class="MLP_uroven4_nadpis ParaOverride-1">Horské rokle</p>
			<p class="MLP_text_bez1radku ParaOverride-1">Po dramatu&#160;– symfonie; jejím vůdčím námětem, stále se vracejícím, stále se stupňujícím: <span class="MLP_znak_kurziva_11b">láska;</span> její předznamenání: crescendo, její prostorová parafráze: výš a&#160;výš, k&#160;nebesům, excelsior. Nic není v&#160;klidu, všechno vzlétá k&#160;čistším oblastem, nic není dotvořeno, vše se zdokonaluje, projasňuje, vyvíjí. I&#160;zde výtvarné předlohy (z&#160;Pisy), podle nich <span class="MLP_znak_kurziva_11b">poustevníci</span>, <span class="MLP_znak_kurziva_11b">stromoví</span>, <span class="MLP_znak_kurziva_11b">lvi</span> aj., vedle toho dojmy krajinářské, ať z&#160;básníkovy autopsie (ze Sicilie), ať zvláště ze sugestivního popisu katalánského Montserratu. Vydatné užívání katolické symboliky a&#160;mystiky, jež arci protestantu Goethovi, cítícímu pohansky panteisticky, nebyla tak věcí víry jako spíš podnětem básnicky konkretizujícího zobrazování. <span class="MLP_znak_kurziva_11b">Pater ecstaticus</span>&#160;– označení nejednoho světce, charakterisovaného blouzněním a&#160;touhou po strastech. <span class="MLP_znak_kurziva_11b">Pater profundus</span>&#160;– označení církevních otců dotčených hlubokou mystikou. <span class="MLP_znak_kurziva_11b">Pater seraphicus</span>&#160;– sv. František z&#160;Assisi. <span class="MLP_znak_kurziva_11b">Blažená pacholátka</span> – nekřtěňátka, nezatížená pozemským hříchem. <span class="MLP_znak_kurziva_11b">Nablízku je milující</span> – Faust. Pater <span class="MLP_znak_kurziva_11b">pojme je do sebe</span> – z&#160;tajného učení Swedenborgova o&#160;zdokonalování pozemského tvorstva k&#160;nadpozemskému. <span class="MLP_znak_kurziva_11b">Andělé</span>, povznášející Faustovu duši, vyslovují verši <span class="MLP_znak_kurziva_11b">Kdo spěje dál</span>… základní myšlenku básně. <span class="MLP_znak_kurziva_11b">Mladší andělé</span>&#160;– nedotvoření posud k&#160;plné <span class="MLP_znak_kurziva_11b">andělskosti</span>; <span class="MLP_znak_kurziva_11b">zralejší</span> – zpívají o&#160;osudu lidské duše, jež, vrostši do hmoty, musí se očišťovati ze zbytku pozemskosti. <span class="MLP_znak_kurziva_11b">On sám</span>, tj. Faust, posud <span class="MLP_znak_kurziva_11b">v&#160;počátcích</span> či <span class="MLP_znak_kurziva_11b">v&#160;motýlí kukle</span>, tj. v&#160;prvém stadiu svého odhmotnění, dochází svého povznesení, prozáření ve společnosti <span class="MLP_znak_kurziva_11b">hochů</span>, tj.&#160;blažených pacholátek. <span class="MLP_znak_kurziva_11b">Doctor Marianus</span>&#160;– zástupce kultu Mariina, mluvčí myšlenek nejvyšší, nebeské lásky. Vzývání bohorodičky ve stylu starých písní mariánských. Marie sama, <span class="MLP_znak_kurziva_11b">Mater gloriosa</span>, obklopena sborem kajícnic: velkou hříšnicí (<span class="MLP_znak_kurziva_11b">Magna peccatrix</span>, podle evangelia Lukášova, 7. kap., 36), Samaritánkou (<span class="MLP_znak_kurziva_11b">Mulier Samaritana</span> podle 4. kap. evangelia Janova), Marií Egyptskou (<span class="MLP_znak_kurziva_11b">Maria Aegyptiaca</span> podle Acta Sanctorum k&#160;2. dubnu). Závěr básně navazuje na tragédii Markétčinu z&#160;1. dílu; <span class="MLP_znak_kurziva_11b">nevědouc, co dělá, jednou jen se zapomněla</span>&#160;– rekapitulace jejích vztahů milostných, arci bez připomínky, že se dopustila vraždy na svém novorozeňátku; místo důležité pro rozbor Faustovy a&#160;Markétčiny erotiky, u&#160;nás podnikaný Masarykem aj. <span class="MLP_znak_kurziva_11b">Svou líc, ach, líci</span>&#160;– stupňující parafráze modlitby. Hierarchie duchů vzrůstajících poučováním: Faust, sám poučen, stává se pěstounem blažených pacholátek, je však teprve <span class="MLP_znak_kurziva_11b">učněm</span> Markétky, která smí už být účastna nebeské milosti. Mater gloriosa, projevivši souhlas s&#160;Faustovým omilostněním, je vzývána svými tajuplnými atributy: <span class="MLP_znak_kurziva_11b">Panna</span>, <span class="MLP_znak_kurziva_11b">matka</span>, <span class="MLP_znak_kurziva_11b">královna</span>, <span class="MLP_znak_kurziva_11b">bohyně</span>. Závěrečný <span class="MLP_znak_kurziva_11b">Chorus mysticus</span> shrnuje metafysiku „Fausta“: všechen život pouhým odleskem nepostižného božství; pozemský děj povznesen básní k&#160;typičnosti; Faustovým nanebevzetím provedeno nevyslovitelné mystérium; zákon lásky, táhnoucí tvorstvo výš, ovládán principem <span class="MLP_znak_kurziva_11b">věčného ženství</span>, k&#160;němuž ukazovaly předchozí děje a&#160;postavy: zvl. Markétka&#160;– Helena&#160;– panna Marie, na nichž znázorněno mystérium panenství a&#160;mateřství, zhuštěné ve scénu Matek v&#160;1. dějství 2. dílu.</p>
			<p class="MLP_text ParaOverride-1">K&#160;definitivnímu textu „Fausta“ druží se řada důležitých paralipomen a&#160;úryvků, uchovaných v&#160;Goethově pozůstalosti a&#160;obsahujících mnohá poučení o&#160;jeho básnicko-filosofickém záměru. Rukopisně zaznamenal Goethe též dvě básně, do tisku nepojaté, jež korespondují s&#160;dvěma předzpěvy na počátku a&#160;jimiž by tedy dílo mohlo být uzavřeno. Arci, běží o&#160;verše z&#160;doby ukončení 1. části, z&#160;let po Francouzské revoluci, kolem roku 1800. Snad proto se nezdály ani improvizační <span class="MLP_znak_kurziva_11b">Hercův doslov</span>, navazující na lehký tón „Předehry na divadle“, ani sloky <span class="MLP_znak_kurziva_11b">Rozloučení</span>, psané v&#160;ušlechtilých stancích vstupního „Věnování“, vhodnými doslovy díla, rozmnoženého o&#160;rozměrnou druhou&#160;– a&#160;hlavní&#160;– část.</p>
			<p class="MLP_uroven5_nadpis ParaOverride-1">Hercův doslov</p>
			<p class="MLP_verse_-0-12- ParaOverride-5">Kéž nejlepší z&#160;té hry by radost měli!<br/>Jeť v&#160;Němcích obecenstvo rozumné.<br/>My bychom znova hrát ji chtěli,<br/>leč o&#160;tom potlesk rozhodne,<br/>či vidět jinou hru je vaše přání?&#160;—<br/>Jeť lidský život dílo podobné,<br/>má začátek, má doznívání&#160;—<br/>a&#160;není rovněž jednotné.<br/>A&#160;teď vás prosíme o&#160;hlučný potlesk, páni!</p>
			<p class="MLP_uroven5_nadpis ParaOverride-1">Rozloučení</p>
			<p class="MLP_verse_-0-12- ParaOverride-1">Zde tedy truchlohra má u&#160;konce je,<br/>již posléz už jsem v&#160;tesklivosti psal;<br/>i lidských vášní vír i&#160;sílu děje<br/>i&#160;temnot svět já teď už překonal.<br/>O&#160;citu zmateném kdo rád že pěje,<br/>když sám se k&#160;cestě prozářené vzpjal?<br/>Nuž, uzavřen buď kruh ten omezený,<br/>barbarstvím čar a&#160;kouzel přeplněný!</p>
			<p class="MLP_verse_-0-12- ParaOverride-1">Jak dobré stíny, jež nás provázely,<br/>tak onen démon zla buď zapuzen,<br/>v&#160;němž druha jsme i&#160;nepřítele měli<br/>a&#160;s&#160;nímž tak rád se mladý druží sen.<br/>Těch zjevů buď již okruh pohřben celý,<br/>neb k&#160;východu náš zor je zaostřen.<br/>Nechť příznivá je Múza další snaze!<br/>Přátelství s&#160;láskou žehnej naší dráze!<br/>Neb stále blíž chci s&#160;vámi spolčovat se,<br/>vy, s&#160;nimiž přátelsky mě život sved!<br/>Vždyť cítíme, co značí spolupráce,<br/>jež z&#160;malých kroužků tvoří v&#160;světě svět,<br/>vždyť my se nepřem v&#160;umíněné hádce,<br/>zda jev je chválen zde a&#160;onde klet&#160;—<br/>My ctíme radostně a&#160;spravedlivě<br/>i&#160;antiku i&#160;to, čím dnešek živ je.</p>
			<p class="MLP_verse_-0-12- ParaOverride-1">Ó, šťasten, komu jara pohled smavý<br/>je obrodou, čí blaho v&#160;umění!<br/>Čím bůh ho dařil, rozradostněn zdraví,<br/>jen svého ducha odraz v&#160;světě zří.<br/>Nižádnou překážkou se neunaví,<br/>jde stále dál, hlas přírody v&#160;něm zní,<br/>nechť, roven divé honbě, v&#160;lítém reji<br/>duch času rejdí sebesveřepěji.</p>
		</div>
</body>
</html>